<?xml version="1.0" encoding="UTF-8"?>
<?xml-model href="/tei_all.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Daphnis et Chloe</title>
        <author>Longus Scr. Erot.</author>
        <respStmt>
          <resp>Automated Conversion to XML</resp>
          <name>Diogenes</name>
        </respStmt>
      </titleStmt>
      <publicationStmt>
        <p>
          This XML text (filename tlg0561001.xml) was generated by Diogenes (version 4.6.2) from the TLG corpus of classical texts (author number 0561, work number 001), which was once distributed on CD-ROM in a very different file format, and which may be subject to licensing restrictions.
        </p>
      </publicationStmt>
      <sourceDesc>
        <p>
          Longus Scr. Erot. (c. A.D. 2?), Daphnis et Chloe (0561: 001) "Longus. Pastorales (Daphnis et Chloé)", Ed. Dalmeyda, G. Paris: Les Belles Lettres, 1934, Repr. 1971.
        </p>
      </sourceDesc>
    </fileDesc>
  </teiHeader>
  <text>
    <body>
<div type="Book" n="p">
<div type="chapter" n="1">
<div type="section" n="1">
<p rend="indent(1)">Ἐν Λέσβῳ θηρῶν ἐν ἄλσει Νυμφῶν θέαμα εἶδον κάλλιστον
 ὧν εἶδον· εἰκόνα γραπτήν, ἱστορίαν ἔρωτος. Καλὸν 
μὲν καὶ τὸ ἄλσος, πολύδενδρον, ἀνθηρόν, κατάρρυτον· μία 
πηγὴ πάντα ἔτρεφε, καὶ τὰ ἄνθη καὶ τὰ δένδρα· ἀλλ' ἡ 
γραφὴ τερπνοτέρα καὶ τέχνην ἔχουσα περιττὴν καὶ τύχην 
ἐρωτικήν· ὥστε πολλοὶ καὶ τῶν ξένων κατὰ φήμην ᾔεσαν, 
τῶν μὲν Νυμφῶν ἱκέται, τῆς δὲ εἰκόνος θεαταί. </p>
</div>
<div type="section" n="2">
<p><seg type="new-citation"/> Γυναῖκες
 ἐπ' αὐτῆς τίκτουσαι καὶ ἄλλαι σπαργάνοις κοσμοῦσαι, 
παιδία ἐκκείμενα, ποίμνια τρέφοντα, ποιμένες ἀναιρούμενοι,
 νέοι συντιθέμενοι, λῃστῶν καταδρομή, πολεμίων ἐμβολή. 
Πολλὰ ἄλλα καὶ πάντα ἐρωτικὰ ἰδόντα με καὶ θαυμάσαντα 
πόθος ἔσχεν ἀντιγράψαι τῇ γραφῇ· </p>
</div>
<div type="section" n="3">
<p><seg type="new-citation"/> καὶ ἀναζητησάμενος
 ἐξηγητὴν τῆς εἰκόνος τέτταρας βίβλους ἐξεπονησάμην,
 ἀνάθημα μὲν Ἔρωτι καὶ Νύμφαις καὶ Πανί, κτῆμα 
δὲ τερπνὸν πᾶσιν ἀνθρώποις, ὃ καὶ νοσοῦντα ἰάσεται, καὶ 
λυπούμενον παραμυθήσεται, τὸν ἐρασθέντα ἀναμνήσει, τὸν 
οὐκ ἐρασθέντα προπαιδεύσει. </p>
</div>
<div type="section" n="4">
<p><seg type="new-citation"/> Πάντως γὰρ οὐδεὶς ἔρωτα 
ἔφυγεν ἢ φεύξεται, μέχρις ἂν κάλλος ᾖ καὶ ὀφθαλμοὶ βλέπωσιν. 
Ἡμῖν δ' ὁ θεὸς παράσχοι σωφρονοῦσι τὰ τῶν ἄλλων γράφειν. <pb/> </p>
</div>
</div>
</div>
<div type="Book" n="1">
<div type="chapter" n="1">
<div type="section" n="1">
<p rend="indent(1)">Πόλις ἐστὶ τῆς Λέσβου Μιτυλήνη, μεγάλη καὶ 
καλή· διείληπται γὰρ εὐρίποις ὑπεισρεούσης τῆς θαλάσσης, 
καὶ κεκόσμηται γεφύραις ξεστοῦ καὶ λευκοῦ λίθου. Νομίσαις
 οὐ πόλιν ὁρᾶν ἀλλὰ νῆσον. </p>
</div>
<div type="section" n="2">
<p><seg type="new-citation"/> Ταύτης τῆς πόλεως 
τῆς Μιτυλήνης ὅσον ἀπὸ σταδίων διακοσίων ἀγρὸς ἦν ἀνδρὸς 
εὐδαίμονος, κτῆμα κάλλιστον· ὄρη θηροτρόφα, πεδία πυροφόρα·
 γήλοφοι κλημάτων, νομαὶ ποιμνίων· καὶ ἡ θάλασσα 
προσέκλυζεν ἠϊόνι ἐκτεταμένῃ ψάμμου μαλθακῆς. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Ἐν τῷδε τῷ ἀγρῷ νέμων αἰπόλος, Λάμων τοὔνομα, 
παιδίον εὗρεν ὑπὸ μιᾶς τῶν αἰγῶν τρεφόμενον. Δρυμὸς 
ἦν καὶ λόχμη βάτων καὶ κιττὸς ἐπιπλανώμενος καὶ πόα 
μαλθακή, καθ' ἧς ἔκειτο τὸ παιδίον. Ἐνταῦθα ἡ αἲξ 
θέουσα συνεχὲς ἀφανὴς ἐγίνετο πολλάκις καὶ τὸν ἔριφον 
ἀπολιποῦσα τῷ βρέφει παρέμενε. </p>
</div>
<div type="section" n="2">
<p><seg type="new-citation"/> Φυλάττει τὰς διαδρομὰς
 ὁ Λάμων οἰκτείρας ἀμελούμενον τὸν ἔριφον, καὶ 
μεσημβρίας ἀκμαζούσης κατ' ἴχνος ἐλθὼν ὁρᾷ τὴν μὲν αἶγα 
πεφυλαγμένως περιβεβηκυῖαν, μὴ ταῖς χηλαῖς βλάπτοι <pb/> 
πατοῦσα, τὸ δὲ ὥσπερ ἐκ μητρῴας θηλῆς τὴν ἐπιρροὴν 
ἕλκον τοῦ γάλακτος. </p>
</div>
<div type="section" n="3">
<p><seg type="new-citation"/> Θαυμάσας, ὥσπερ εἰκὸς ἦν, πρόσεισιν
 ἐγγὺς καὶ εὑρίσκει παιδίον ἄρρεν, μέγα καὶ καλὸν 
καὶ τῆς κατὰ τὴν ἔκθεσιν τύχης ἐν σπαργάνοις κρείττοσι· 
χλανίδιόν τε γὰρ ἦν ἁλουργὲς καὶ πόρπη χρυσῆ καὶ ξιφίδιον 
ἐλεφαντόκωπον. 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Τὸ μὲν οὖν πρῶτον ἐβουλεύσατο μόνα τὰ γνωρίσματα
 βαστάσας ἀμελῆσαι τοῦ βρέφους· ἔπειτα αἰδεσθεὶς 
εἰ μηδὲ αἰγὸς φιλανθρωπίαν μιμήσεται, νύκτα φυλάξας 
κομίζει πάντα πρὸς τὴν γυναῖκα Μυρτάλην, καὶ τὰ γνωρίσματα
 καὶ τὸ παιδίον καὶ τὴν αἶγα αὐτήν. </p>
</div>
<div type="section" n="2">
<p><seg type="new-citation"/> Τῆς δὲ 
ἐκπλαγείσης εἰ παιδία τίκτουσιν αἶγες, πάντα αὐτῇ διηγεῖται,
 πῶς εὗρεν ἐκκείμενον, πῶς εἶδε τρεφόμενον, πῶς 
ᾐδέσθη καταλιπεῖν ἀποθανούμενον. Δόξαν δὴ κἀκείνῃ, 
τὰ μὲν συνεκτεθέντα κρύπτουσι, τὸ δὲ παιδίον αὑτῶν 
νομίζουσι, τῇ δὲ αἰγὶ τὴν τροφὴν ἐπιτρέπουσιν. Ὡς δ' ἂν 
καὶ τοὔνομα τοῦ παιδίου ποιμενικὸν δοκοίη, Δάφνιν αὐτὸν 
ἔγνωσαν καλεῖν. 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Ἤδη δὲ διετοῦς χρόνου διικνουμένου, ποιμὴν ἐξ 
ἀγρῶν ὁμόρων νέμων, Δρύας τὸ ὄνομα, καὶ αὐτὸς ὁμοίοις 
ἐπιτυγχάνει καὶ εὑρήμασι καὶ θεάμασι. Νυμφῶν ἄντρον 
ἦν, πέτρα μεγάλη, τὰ ἔνδοθεν κοίλη, τὰ ἔξωθεν περιφερής. </p>
</div>
<div type="section" n="2">
<p>Τὰ ἀγάλματα τῶν Νυμφῶν αὐτῶν λίθοις ἐπεποίητο· 
πόδες ἀνυπόδητοι, χεῖρες εἰς ὤμους γυμναί, κόμαι μέχρι 
τῶν αὐχένων λελυμέναι, ζῶμα περὶ τὴν ἰξύν, μειδίαμα περὶ <pb/> 
τὴν ὀφρύν· τὸ πᾶν σχῆμα χορεία ἦν ὀρχουμένων. Ἡ ὤα 
τοῦ ἄντρου τῆς μεγάλης πέτρας ἦν τὸ μεσαίτατον. </p>
</div>
<div type="section" n="3">
<p><seg type="new-citation"/> Ἐκ 
πηγῆς ἀναβλύζον ὕδωρ ῥεῖθρον ἐποίει χεόμενον, ὥστε καὶ 
λειμὼν πάνυ γλαφυρὸς ἐκτέτατο πρὸ τοῦ ἄντρου, πολλῆς 
καὶ μαλακῆς πόας ὑπὸ τῆς νοτίδος τρεφομένης. Ἀνέκειντο
 δὲ καὶ γαυλοὶ καὶ αὐλοὶ πλάγιοι καὶ σύριγγες καὶ 
κάλαμοι, πρεσβυτέρων ποιμένων ἀναθήματα. 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Εἰς τοῦτο τὸ νυμφαῖον ὄϊς ἀρτιτόκος συχνὰ φοιτῶσα
 δόξαν πολλάκις ἀπωλείας παρεῖχε. Κολάσαι δὴ βουλόμενος
 αὐτὴν καὶ εἰς τὴν πρότερον εὐνομίαν καταστῆσαι, 
δεσμὸν ῥάβδου χλωρᾶς λυγίσας ὅμοιον βρόχῳ τῇ πέτρᾳ προσῆλθεν,
 ὡς ἐκεῖ συλληψόμενος αὐτήν. </p>
</div>
<div type="section" n="2">
<p><seg type="new-citation"/> Ἐπιστὰς δὲ οὐδὲν 
εἶδεν ὧν ἤλπισεν, ἀλλὰ τὴν μὲν διδοῦσαν πάνυ ἀνθρωπίνως 
τὴν θηλὴν εἰς ἄφθονον τοῦ γάλακτος ὁλκήν, τὸ δὲ παιδίον 
ἀκλαυτὶ λάβρως εἰς ἀμφοτέρας τὰς θηλὰς μεταφέρον τὸ 
στόμα καθαρὸν καὶ φαιδρόν, οἷα τῆς ὄϊος τῇ γλώττῃ τὸ 
πρόσωπον ἀπολιχμωμένης μετὰ τὸν κόρον τῆς τροφῆς. </p>
</div>
<div type="section" n="3">
<p>Θῆλυ ἦν τοῦτο τὸ παιδίον, καὶ παρέκειτο καὶ τούτῳ 
[σπάργανα] γνωρίσματα· μίτρα διάχρυσος, ὑποδήματα ἐπίχρυσα,
 περισκελίδες χρυσαῖ. 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Θεῖον δή τι νομίσας τὸ εὕρημα καὶ διδασκόμενος 
παρὰ τῆς ὄϊος ἐλεεῖν τε τὸ παιδίον καὶ φιλεῖν ἀναιρεῖται 
μὲν τὸ βρέφος ἐπ' ἀγκῶνος, ἀποτίθεται δὲ τὰ γνωρίσματα 
κατὰ τῆς πήρας, εὔχεται δὲ ταῖς Νύμφαις ἐπὶ χρηστῇ <pb/> 
τύχῃ θρέψαι τὴν ἱκέτιν αὐτῶν. </p>
</div>
<div type="section" n="2">
<p><seg type="new-citation"/> Καὶ ἐπεὶ καιρὸς ἦν ἀπελαύνειν
 τὴν ποίμνην, ἐλθὼν εἰς τὴν ἔπαυλιν τῇ γυναικὶ διηγεῖται
 τὰ ὀφθέντα, δείκνυσι τὰ εὑρεθέντα, παρακελεύεται 
θυγάτριον νομίζειν καὶ λανθάνουσαν ὡς ἴδιον τρέφειν. </p>
</div>
<div type="section" n="3">
<p>Ἡ μὲν δὴ Νάπη—τοῦτο γὰρ ἐκαλεῖτο—μήτηρ εὐθὺς 
ἦν καὶ ἐφίλει τὸ παιδίον, ὥσπερ ὑπὸ τῆς ὄϊος παρευδοκιμηθῆναι
 δεδοικυῖα, καὶ τίθεται καὶ αὐτὴ ποιμενικὸν ὄνομα 
πρὸς πίστιν αὐτῷ, Χλόην. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Ταῦτα τὰ παιδία ταχὺ μάλα ηὔξησε, καὶ κάλλος 
αὐτοῖς ἐξεφαίνετο κρεῖττον ἀγροικίας. Ἤδη τε ἦν ὁ μὲν 
πέντε καὶ δέκα ἐτῶν ἀπὸ γενεᾶς, ἡ δὲ τοσούτων, δυοῖν ἀποδεόντοιν,
 καὶ ὁ Δρύας καὶ ὁ Λάμων ἐπὶ μιᾶς νυκτὸς ὁρῶσιν 
ὄναρ τοιόνδε τι. </p>
</div>
<div type="section" n="2">
<p><seg type="new-citation"/> Τὰς Νύμφας ἐδόκουν ἐκείνας, τὰς 
ἐν τῷ ἄντρῳ, ἐν ᾧ ἡ πηγή, ἐν ᾧ τὸ παιδίον εὗρεν ὁ Δρύας, 
τὸν Δάφνιν καὶ τὴν Χλόην παραδιδόναι παιδίῳ μάλα σοβαρῷ 
καὶ καλῷ, πτερὰ ἐκ τῶν ὤμων ἔχοντι, βέλη σμικρὰ ἅμα 
τοξαρίῳ φέροντι· τὸ δὲ ἐφαψάμενον ἀμφοτέρων ἑνὶ βέλει 
κελεῦσαι λοιπὸν ποιμαίνειν τὸν μὲν τὸ αἰπόλιον, τὴν δὲ τὸ 
ποίμνιον. 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Τοῦτο τὸ ὄναρ ἰδόντες ἤχθοντο μὲν εἰ ποιμένες 
ἔσοιντο καὶ αἰπόλοι &lt;οἱ&gt; τύχην ἐκ σπαργάνων ἐπαγγελλόμενοι
 κρείττονα—δι' ἣν αὐτοὺς καὶ τροφαῖς ἁβροτέραις 
ἔτρεφον καὶ γράμματα ἐπαίδευον καὶ πάντα ὅσα καλὰ ἦν 
ἐπ' ἀγροικίας—, ἐδόκει δὲ πείθεσθαι θεοῖς περὶ τῶν σωθέντων
 προνοίᾳ θεῶν. </p>
</div>
<div type="section" n="2">
<p><seg type="new-citation"/> Καὶ κοινώσαντες ἀλλήλοις τὸ ὄναρ <pb/> 
καὶ θύσαντες τῷ τὰ πτερὰ ἔχοντι παιδίῳ παρὰ ταῖς Νύμφαις—τὸ
 γὰρ ὄνομα λέγειν οὐκ εἶχον—ὡς ποιμένας 
ἐκπέμπουσιν αὐτοὺς ἅμα ταῖς ἀγέλαις, ἐκδιδάξαντες 
ἕκαστα· πῶς δεῖ νέμειν πρὸ μεσημβρίας, πῶς ἐπινέμειν 
κοπάσαντος τοῦ καύματος· </p>
</div>
<div type="section" n="3">
<p><seg type="new-citation"/> πότε ἄγειν ἐπὶ ποτόν, 
πότε ἀπάγειν ἐπὶ κοῖτον· ἐπὶ τίσι καλαύροπι χρηστέον, 
ἐπὶ τίσι φωνῇ μόνῃ. Οἱ δὲ μάλα χαίροντες ὡς ἀρχὴν 
μεγάλην παρελάμβανον καὶ ἐφίλουν τὰς αἶγας καὶ τὰ πρόβατα
 μᾶλλον ἢ ποιμέσιν ἔθος, ἡ μὲν ἐς ποίμνιον ἄγουσα 
τῆς σωτηρίας τὴν αἰτίαν, ὁ δὲ μεμνημένος ὡς ἐκκείμενον 
αὐτὸν αἲξ ἀνέθρεψεν. 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ἦρος ἦν ἀρχὴ καὶ πάντα ἤκμαζεν ἄνθη, τὰ ἐν 
δρυμοῖς, τὰ ἐν λειμῶσι καὶ ὅσα ὄρεια· βόμβος ἦν ἤδη μελιττῶν,
 ἦχος ὀρνίθων μουσικῶν, σκιρτήματα ποιμνίων ἀρτιγεννήτων·
 ἄρνες ἐσκίρτων ἐν τοῖς ὄρεσιν, ἐβόμβουν ἐν 
τοῖς λειμῶσιν αἱ μέλιτται, τὰς λόχμας κατῇδον ὄρνιθες. </p>
</div>
<div type="section" n="2">
<p>Τοσαύτης δὴ πάντα κατεχούσης εὐωρίας οἷ' ἁπαλοὶ 
καὶ νέοι μιμηταὶ τῶν ἀκουομένων ἐγίνοντο καὶ βλεπομένων· 
ἀκούοντες μὲν τῶν ὀρνίθων ᾀδόντων ᾖδον, βλέποντες δὲ 
σκιρτῶντας τοὺς ἄρνας ἥλλοντο κοῦφα, καὶ τὰς μελίττας 
δὲ μιμούμενοι τὰ ἄνθη συνέλεγον· καὶ τὰ μὲν εἰς τοὺς 
κόλπους ἔβαλλον, τὰ δὲ στεφανίσκους πλέκοντες ταῖς 
Νύμφαις ἐπέφερον. <pb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Ἔπραττον δὲ κοινῇ πάντα, πλησίον ἀλλήλων νέμοντες.
 Καὶ πολλάκις μὲν ὁ Δάφνις τῶν προβάτων τὰ ἀποπλανώμενα
 συνέστελλε, πολλάκις δὲ ἡ Χλόη τὰς θρασυτέρας 
τῶν αἰγῶν ἀπὸ τῶν κρημνῶν κατήλαυνεν, ἤδη δέ τις καὶ τὰς 
ἀγέλας ἀμφοτέρας ἐφρούρησε θατέρου προσλιπαρήσαντος 
ἀθύρματι. Ἀθύρματα δὲ ἦν αὐτοῖς ποιμενικὰ καὶ παιδικά.
 </p>
</div>
<div type="section" n="2">
<p><seg type="new-citation"/> Ἡ μὲν ἀνθερίκους ἀνελομένη ποθὲν ἐξ ἕλους 
ἀκριδοθήκην ἔπλεκε καὶ περὶ τοῦτο πονουμένη τῶν ποιμνίων
 ἠμέλησεν· ὁ δὲ καλάμους ἐκτεμὼν λεπτοὺς καὶ τρήσας
 τὰς τῶν γονάτων διαφυάς, ἀλλήλοις τε κηρῷ μαλθακῷ 
συναρτήσας, μέχρι νυκτὸς συρίττειν ἐμελέτα· </p>
</div>
<div type="section" n="3">
<p><seg type="new-citation"/> καί 
ποτε δὲ ἐκοινώνουν γάλακτος καὶ οἴνου, καὶ τροφάς, ἃς 
οἴκοθεν ἔφερον, εἰς κοινὸν ἔφερον. Θᾶττον ἄν τις εἶδε 
τὰ ποίμνια καὶ τὰς αἶγας ἀπ' ἀλλήλων μεμερισμένας ἢ 
Χλόην καὶ Δάφνιν. 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Τοιαῦτα δὲ αὐτῶν παιζόντων τοιάνδε σπουδὴν 
Ἔρως ἀνέπλασε. Λύκαινα τρέφουσα σκύμνους νέους ἐκ 
τῶν πλησίον ἀγρῶν ἐξ ἄλλων ποιμνίων πολλὰ ἥρπαζε, πολλῆς 
τροφῆς ἐς ἀνατροφὴν τῶν σκύμνων δεομένη. </p>
</div>
<div type="section" n="2">
<p><seg type="new-citation"/> Συνελθόντες
 οὖν οἱ κωμῆται νύκτωρ σιροὺς ὀρύττουσι τὸ εὖρος 
ὀργυιᾶς, τὸ βάθος τεττάρων. Τὸ μὲν δὴ χῶμα τὸ πολὺ 
σπείρουσι κομίσαντες μακράν, ξύλα δὲ ξηρὰ μακρὰ τείναντες
 ὑπὲρ τοῦ χάσματος τὸ περιττὸν τοῦ χώματος κατέπασαν,
 τῆς πρότερον γῆς εἰκόνα, ὥστε κἂν λαγὼς ἐπιδράμῃ, <pb/>
 κατακλᾶν τὰ ξύλα κάρφων ἀσθενέστερα ὄντα, καὶ 
τότε παρέχειν μαθεῖν ὅτι γῆ οὐκ ἦν, ἀλλὰ μεμίμητο γῆν. 
Τοιαῦτα πολλὰ ὀρύγματα κἀν τοῖς ὄρεσι κἀν τοῖς πεδίοις 
ὀρύξαντες τὴν μὲν λύκαιναν οὐκ εὐτύχησαν λαβεῖν· αἰσθάνεται
 γὰρ καὶ γῆς σεσοφισμένης· πολλὰς δὲ αἶγας καὶ 
ποίμνια διέφθειραν, καὶ Δάφνιν παρ' ὀλίγον ὧδε. 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Τράγοι παροξυνθέντες εἰς μάχην συνέπεσον. Τῷ 
οὖν ἑτέρῳ τὸ ἕτερον κέρας βιαιοτέρας γενομένης ἐμβολῆς 
θραύεται, καὶ ἀλγήσας, φριμαξάμενος ἐς φυγὴν ἐτρέπετο· 
ὁ δὲ νικῶν κατ' ἴχνος ἑπόμενος ἄπαυστον ἐποίει τὴν 
φυγήν. Ἀλγεῖ Δάφνις περὶ τῷ κέρατι καὶ τῇ θρασύτητι 
ἀχθεσθεὶς [ξύλον καὶ] τὴν καλαύροπα λαβὼν ἐδίωκε τὸν 
διώκοντα. </p>
</div>
<div type="section" n="2">
<p><seg type="new-citation"/> Οἷα δὲ τοῦ μὲν ὑπεκφεύγοντος, τοῦ δὲ 
ὀργῇ διώκοντος οὐκ ἀκριβὴς τῶν ἐν ποσὶν ἡ πρόσοψις ἦν, 
ἀλλὰ κατὰ χάσματος ἄμφω πίπτουσιν, ὁ τράγος πρότερος, 
ὁ Δάφνις δεύτερος. Τοῦτο καὶ ἔσωσε Δάφνιν, χρήσασθαι 
τῆς καταφορᾶς ὀχήματι τῷ τράγῳ. </p>
</div>
<div type="section" n="3">
<p><seg type="new-citation"/> Ὁ μὲν δὴ τὸν ἀνιμησόμενον,
 εἴ τις ἄρα γένοιτο, δακρύων ἀνέμενεν· ἡ δὲ 
Χλόη θεασαμένη τὸ συμβὰν δρόμῳ παραγίνεται πρὸς τὸν 
σιρόν, καὶ μαθοῦσα ὅτι ζῇ, καλεῖ τινα βουκόλον ἐκ τῶν 
ἀγρῶν τῶν πλησίον εἰς ἐπικουρίαν. </p>
</div>
<div type="section" n="4">
<p><seg type="new-citation"/> Ὁ δὲ ἐλθὼν σχοῖνον
 ἐζήτει μακράν, ἧς ἐχόμενος ἀνιμώμενος ἐκβήσεται. 
Καὶ σχοῖνος μὲν οὐκ ἦν, ἡ δὲ Χλόη λυσαμένη ταινίαν 
δίδωσι καθεῖναι τῷ βουκόλῳ· καὶ οὕτως οἱ μὲν ἐπὶ τοῦ <pb/> 
χείλους ἑστῶτες εἷλκον, ὁ δὲ ἀνέβη ταῖς τῆς ταινίας 
ὁλκαῖς ταῖς χερσὶν ἀκολουθῶν. </p>
</div>
<div type="section" n="5">
<p><seg type="new-citation"/> Ἀνιμήσαντο δὲ καὶ 
τὸν ἄθλιον τράγον συντεθραυσμένον ἄμφω τὰ κέρατα· 
τοσοῦτον ἄρα ἡ δίκη μετῆλθε τοῦ νικηθέντος τράγου. Τοῦτον
 μὲν δὴ τυθησόμενον χαρίζονται σῶστρα τῷ βουκόλῳ, 
καὶ ἔμελλον ψεύδεσθαι πρὸς τοὺς οἴκοι λύκων ἐπιδρομήν, 
εἴ τις αὐτὸν ἐπόθησεν· αὐτοὶ δὲ ἐπανελθόντες ἐπεσκοποῦντο
 τὴν ποίμνην καὶ τὸ αἰπόλιον· καὶ ἐπεὶ κατέμαθον 
ἐν κόσμῳ νομῆς καὶ τὰς αἶγας καὶ τὰ πρόβατα, καθίσαντες 
ἐπὶ στελέχει δρυὸς ἐσκόπουν μή τι μέρος τοῦ σώματος ὁ 
Δάφνις ᾕμαξε καταπεσών. </p>
</div>
<div type="section" n="6">
<p><seg type="new-citation"/> Τέτρωτο μὲν οὖν οὐδὲν 
οὐδὲ ᾕμακτο οὐδέν, χώματος δὲ καὶ πηλοῦ πέπαστο καὶ 
τὰς κόμας καὶ τὸ ἄλλο σῶμα. Ἐδόκει δὲ λούσασθαι, πρὶν 
αἴσθησιν γενέσθαι τοῦ συμβάντος Λάμωνι καὶ Μυρτάλῃ. 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Καὶ ἐλθὼν ἅμα τῇ Χλόῃ πρὸς τὸ νυμφαῖον τῇ 
μὲν ἔδωκε καὶ τὸν χιτωνίσκον καὶ τὴν πήραν φυλάττειν, 
αὐτὸς δὲ τῇ πηγῇ προστὰς τήν τε κόμην καὶ τὸ σῶμα πᾶν 
ἀπελούετο. </p>
</div>
<div type="section" n="2">
<p><seg type="new-citation"/> Ἦν δὲ ἡ μὲν κόμη μέλαινα καὶ πολλή, τὸ <pb/> 
δὲ σῶμα ἐπίκαυτον ἡλίῳ· εἴκασεν ἄν τις αὐτὸ χρώζεσθαι 
τῇ σκιᾷ τῆς κόμης. Ἐδόκει δὲ τῇ Χλόῃ θεωμένῃ καλὸς ὁ 
Δάφνις, ὅτι &lt;δὲ μὴ&gt; πρότερον αὐτῇ καλὸς ἐδόκει, τὸ λουτρὸν
 ἐνόμιζε τοῦ κάλλους αἴτιον. Καὶ τὰ νῶτα δὲ ἀπολουούσης
 ἡ σὰρξ καθυπέπιπτε μαλθακή, ὥστε λαθοῦσα 
ἑαυτῆς ἥψατο πολλάκις, εἰ τρυφερωτέρα εἴη πειρωμένη. </p>
</div>
<div type="section" n="3">
<p>Καὶ τότε μὲν—ἐπὶ δυσμαῖς γὰρ ἦν ὁ ἥλιος—ἀπήλασαν
 τὰς ἀγέλας οἴκαδε καὶ ἐπεπόνθει Χλόη περιττὸν οὐδέν, 
ὅτι μὴ Δάφνιν ἐπεθύμει λουόμενον ἰδέσθαι πάλιν. </p>
</div>
<div type="section" n="4">
<p><seg type="new-citation"/> Τῆς 
δὲ ἐπιούσης ὡς ἧκον εἰς τὴν νομήν, ὁ μὲν Δάφνις ὑπὸ τῇ 
δρυῒ τῇ συνήθει καθεζόμενος ἐσύριττε καὶ ἅμα τὰς αἶγας 
ἐπεσκόπει κατακειμένας καὶ ὥσπερ τῶν μελῶν ἀκροωμένας, 
ἡ δὲ Χλόη πλησίον καθημένη [καὶ] τὴν ἀγέλην μὲν τῶν 
προβάτων ἐπέβλεπε, τὸ δὲ πλέον εἰς Δάφνιν ἑώρα· καὶ 
ἐδόκει καλὸς αὐτῇ συρίττων πάλιν, καὶ αὖθις αἰτίαν ἐνόμιζε
 τὴν μουσικὴν τοῦ κάλλους, ὥστε μετ' ἐκεῖνον καὶ 
αὐτὴ τὴν σύριγγα ἔλαβεν, εἴ πως γένοιτο καὶ αὐτὴ καλή. </p>
</div>
<div type="section" n="5">
<p>Ἔπεισε δὲ αὐτὸν καὶ λούσασθαι πάλιν καὶ λουόμενον 
εἶδε καὶ ἰδοῦσα ἥψατο καὶ ἀπῆλθε πάλιν ἐπαινέσασα, καὶ ὁ 
ἔπαινος ἦν ἔρωτος ἀρχή. Ὅ τι μὲν οὖν ἔπασχεν οὐκ ᾔδει, 
νέα κόρη καὶ ἐν ἀγροικίᾳ τεθραμμένη καὶ οὐδὲ ἄλλου λέγοντος
 ἀκούσασα τὸ τοῦ ἔρωτος ὄνομα· ἄση δὲ αὐτῆς εἶχε <pb/> 
τὴν ψυχήν, καὶ τῶν ὀφθαλμῶν οὐκ ἐκράτει καὶ πολλὰ ἐλάλει
 Δάφνιν· </p>
</div>
<div type="section" n="6">
<p><seg type="new-citation"/> τροφῆς ἠμέλει, νύκτωρ ἠγρύπνει, τῆς 
ἀγέλης κατεφρόνει· νῦν ἐγέλα, νῦν ἔκλαεν· εἶτα ἐκάθευδεν,
 εἶτα ἀνεπήδα· ὠχρία τὸ πρόσωπον, ἐρυθήματι αὖθις 
ἐφλέγετο. Οὐδὲ βοὸς οἴστρῳ πληγείσης τοσαῦτα ἔργα. 
Ἐπῆλθόν ποτε αὐτῇ καὶ τοιοίδε λόγοι μόνῃ γενομένῃ. 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">«Νῦν ἐγὼ νοσῶ μέν, τί δὲ ἡ νόσος ἀγνοῶ· ἀλγῶ, 
καὶ ἕλκος οὐκ ἔστι μοι· λυποῦμαι, καὶ οὐδὲν τῶν προβάτων 
ἀπόλωλέ μοι· κάομαι, καὶ ἐν σκιᾷ τοσαύτῃ κάθημαι. </p>
</div>
<div type="section" n="2">
<p>Πόσοι βάτοι με πολλάκις ἤμυξαν, καὶ οὐκ ἔκλαυσα· πόσαι 
μέλιτται κέντρα ἐνῆκαν, ἀλλὰ ἔφαγον· τουτὶ δὲ τὸ νύττον 
μου τὴν καρδίαν πάντων ἐκείνων πικρότερον. Καλὸς ὁ 
Δάφνις, καὶ γὰρ τὰ ἄνθη· καλὸν ἡ σῦριγξ αὐτοῦ φθέγγεται, 
καὶ γὰρ αἱ ἀηδόνες. Ἀλλ' ἐκείνων οὐδείς μοι λόγος. </p>
</div>
<div type="section" n="3">
<p>Εἴθε αὐτοῦ σῦριγξ ἐγενόμην, ἵν' ἐμπνέῃ μοι· εἴθε αἴξ, 
ἵν' ὑπ' ἐκείνου νέμωμαι. Ὦ πονηρὸν ὕδωρ, μόνον Δάφνιν 
καλὸν ἐποίησας, ἐγὼ δὲ μάτην ἀπελουσάμην. Οἴχομαι, 
Νύμφαι φίλαι· οὐδὲ ὑμεῖς σῴζετε τὴν παρθένον τὴν 
ἐν ὑμῖν τραφεῖσαν. Τίς ὑμᾶς στεφανώσει μετ' ἐμέ; </p>
</div>
<div type="section" n="4">
<p>τίς τοὺς ἀθλίους ἄρνας ἀναθρέψει; τίς τὴν λάλον ἀκρίδα <pb/> 
θεραπεύσει, ἣν πολλὰ καμοῦσα ἐθήρασα, ἵνα με κατακοιμίζῃ
 φθεγγομένη πρὸ τοῦ ἄντρου; νῦν δὲ ἐγὼ μὲν ἀγρυπνῶ
 διὰ Δάφνιν, ἡ δὲ μάτην λαλεῖ.» 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Τοιαῦτα ἔπασχε, τοιαῦτα ἔλεγεν, ἐπιζητοῦσα 
&lt;τὸ&gt; τοῦ ἔρωτος ὄνομα. Δόρκων δὲ ὁ βουκόλος, ὁ τὸν 
Δάφνιν ἐκ τοῦ σιροῦ καὶ τὸν τράγον ἀνιμησάμενος, ἀρτιγένειος
 μειρακίσκος καὶ εἰδὼς ἔρωτος καὶ τὰ ἔργα καὶ τὰ 
ὀνόματα εὐθὺς μὲν ἐπ' ἐκείνης τῆς ἡμέρας ἐρωτικῶς τῆς 
Χλόης διετέθη, πλειόνων δὲ διαγενομένων μᾶλλον τὴν 
ψυχὴν ἐξεπυρσεύθη καὶ τοῦ Δάφνιδος ὡς παιδὸς καταφρονήσας
 ἔγνω κατεργάσασθαι δώροις ἢ βίᾳ. </p>
</div>
<div type="section" n="2">
<p><seg type="new-citation"/> Τὰ μὲν 
δὴ πρῶτα δῶρα αὐτοῖς ἐκόμισε, τῷ μὲν σύριγγα βουκολικήν, 
καλάμους ἐννέα χαλκῷ δεδεμένους ἀντὶ κηροῦ, τῇ δὲ 
νεβρίδα βακχικήν, καὶ αὐτῇ τὸ τρίχωμα &lt;ἦν&gt; ὥσπερ γεγραμμένον
 χρώμασιν. </p>
</div>
<div type="section" n="3">
<p><seg type="new-citation"/> Ἐντεῦθεν δὲ φίλος νομιζόμενος τοῦ 
μὲν Δάφνιδος ἠμέλει κατ' ὀλίγον, τῇ Χλόῃ δὲ ἀνὰ πᾶσαν 
ἡμέραν ἐπέφερεν ἢ τυρὸν ἁπαλὸν ἢ στέφανον ἀνθηρὸν ἢ 
μῆλον ὡραῖον· ἐκόμισε δέ ποτε αὐτῇ καὶ μόσχον ἀρτιγέννητον <pb/>
 καὶ κισσύβιον διάχρυσον καὶ ὀρνίθων ὀρείων νεοττούς.
 Ἡ δὲ ἄπειρος οὖσα τέχνης ἐραστοῦ, λαμβάνουσα 
μὲν τὰ δῶρα ἔχαιρε, μᾶλλον δὲ ἔχαιρεν ὅτι Δάφνιδι εἶχεν 
αὐτὴ χαρίζεσθαι. </p>
</div>
<div type="section" n="4">
<p><seg type="new-citation"/> Καὶ—ἔδει γὰρ ἤδη καὶ Δάφνιν 
γνῶναι τὰ ἔρωτος ἔργα—γίνεταί ποτε τῷ Δόρκωνι πρὸς 
αὐτὸν ὑπὲρ κάλλους ἔρις, καὶ ἐδίκαζε μὲν Χλόη, ἔκειτο δὲ 
ἆθλον τῷ νικήσαντι φιλῆσαι Χλόην. Δόρκων δὲ πρότερος 
ὧδε ἔλεγεν· 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">«Ἐγώ, παρθένε, μείζων εἰμὶ Δάφνιδος, καὶ 
ἐγὼ μὲν βουκόλος, ὁ δ' αἰπόλος· τοσοῦτον &lt;ἐγὼ&gt; κρείττων 
ὅσον αἰγῶν βόες· καὶ λευκός εἰμι ὡς γάλα, καὶ πυρρὸς 
ὡς θέρος μέλλον ἀμᾶσθαι, καὶ ἔθρεψε μήτηρ, οὐ θηρίον. </p>
</div>
<div type="section" n="2">
<p>Οὗτος δέ ἐστι μικρὸς καὶ ἀγένειος ὡς γυνή, καὶ μέλας 
ὡς λύκος· νέμει δὲ τράγους, ὀδω&lt;δὼς ἀπ' αὐτῶν&gt; δεινόν, 
καὶ ἔστι πένης ὡς μηδὲ κύνα τρέφειν. Εἰ δέ, ὡς λέγουσι, 
καὶ αἲξ αὐτῷ γάλα δέδωκεν, οὐδὲν ἐρίφων διαφέρει.» </p>
</div>
<div type="section" n="3">
<p rend="indent(1)">Ταῦτα καὶ τοιαῦτα ὁ Δόρκων καὶ μετὰ ταῦτα ὁ 
Δάφνις· 
</p><p rend=" indent(1)">«Ἐμὲ αἲξ ἀνέθρεψεν ὥσπερ τὸν Δία· νέμω δὲ τράγους 
τῶν τούτου βοῶν μείζονας· ὄζω δὲ οὐδὲν ἀπ' αὐτῶν, ὅτι 
μηδὲ ὁ Πάν, καίτοι γε ὢν τὸ πλέον τράγος. </p>
</div>
<div type="section" n="4">
<p><seg type="new-citation"/> Ἀρκεῖ δέ 
μοι ὁ τυρὸς καὶ ἄρτος ὀβελίας καὶ οἶνος λευκός, ὅσα ἀγροίκων
 πλουσίων κτήματα. Ἀγένειός εἰμι, καὶ γὰρ ὁ Διόνυσος·
 μέλας, καὶ γὰρ ὁ ὑάκινθος· ἀλλὰ κρείττων καὶ ὁ <pb/> 
Διόνυσος Σατύρων &lt;καὶ&gt; ὁ ὑάκινθος κρίνων. </p>
</div>
<div type="section" n="5">
<p><seg type="new-citation"/> Οὗτος 
δὲ καὶ πυρρὸς ὡς ἀλώπηξ καὶ προγένειος ὡς τράγος καὶ 
λευκὸς ὡς ἐξ ἄστεος γυνή· κἂν δέῃ σε φιλεῖν, ἐμοῦ μὲν 
φιλεῖς τὸ στόμα, τούτου δὲ τὰς ἐπὶ τοῦ γενείου τρίχας. 
Μέμνησο δέ, ὦ παρθένε, ὅτι &lt;καὶ&gt; σὲ ποίμνιον ἔθρεψεν, 
ἀλλὰ καὶ εἶ καλή.» 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Οὐκέθ' ἡ Χλόη περιέμεινεν, ἀλλὰ τὰ μὲν ἡσθεῖσα
 τῷ ἐγκωμίῳ, τὰ δὲ πάλαι ποθοῦσα φιλῆσαι Δάφνιν, 
ἀναπηδήσασα αὐτὸν ἐφίλησεν, ἀδίδακτον μὲν καὶ ἄτεχνον, 
πάνυ δὲ ψυχὴν θερμᾶναι δυνάμενον. </p>
</div>
<div type="section" n="2">
<p><seg type="new-citation"/> Δόρκων μὲν οὖν 
ἀλγήσας ἀπέδραμε, ζητῶν ἄλλην ὁδὸν ἔρωτος· Δάφνις δέ, 
ὥσπερ οὐ φιληθείς, ἀλλὰ δηχθείς, σκυθρωπός τις εὐθὺς ἦν 
καὶ πολλάκις ἐψύχετο καὶ τὴν καρδίαν παλλομένην κατεῖχε, 
καὶ βλέπειν μὲν ἤθελε τὴν Χλόην, βλέπων δ' ἐρυθήματι 
ἐπίμπλατο. </p>
</div>
<div type="section" n="3">
<p><seg type="new-citation"/> Τότε πρῶτον καὶ τὴν κόμην αὐτῆς ἐθαύμασεν
 ὅτι ξανθή, καὶ τοὺς ὀφθαλμοὺς ὅτι μεγάλοι καθάπερ 
βοός, καὶ τὸ πρόσωπον ὅτι λευκότερον ἀληθῶς καὶ τοῦ τῶν 
αἰγῶν γάλακτος, ὥσπερ τότε πρῶτον ὀφθαλμοὺς κτησάμενος,
 τὸν δὲ πρότερον χρόνον πεπηρωμένος. </p>
</div>
<div type="section" n="4">
<p><seg type="new-citation"/> Οὔτε οὖν 
τροφὴν προσεφέρετο πλὴν ὅσον ἀπογεύσασθαι· καὶ ποτόν, 
εἴ ποτε ἐβιάσθη, μέχρι τοῦ [ἂν] διαβρέξαι τὸ στόμα προσεφέρετο.
 Σιωπηλὸς ἦν ὁ πρότερον τῶν ἀκρίδων λαλίστερος,
 ἀργὸς ὁ περιττότερα τῶν αἰγῶν κινούμενος. Ἠμέλητο
 καὶ ἡ ἀγέλη· ἔρριπτο [καὶ] ἡ σῦριγξ· χλωρότερον τὸ 
πρόσωπον ἦν πόας θερινῆς. Εἰς μόνην Χλόην ἐγίνετο <pb/> 
λάλος· καὶ εἴ ποτε μόνος ἀπ' αὐτῆς ἐγένετο, τοιαῦτα πρὸς 
αὑτὸν ἀπελήρει· 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">«Τί ποτέ με Χλόης ἐργάζεται &lt;τὸ&gt; φίλημα; 
Χείλη μὲν ῥόδων ἁπαλώτερα καὶ στόμα κηρίων γλυκύτερον. 
τὸ δὲ φίλημα κέντρου μελίττης πικρότερον. Πολλάκις 
ἐφίλησα ἐρίφους, πολλάκις ἐφίλησα σκύλακας ἀρτιγεννήτους
 καὶ τὸν μόσχον, ὃν ὁ Δόρκων ἐδωρήσατο· ἀλλὰ τοῦτο 
φίλημα καινόν· ἐκπηδᾷ μου τὸ πνεῦμα, ἐξάλλεται ἡ 
καρδία, τήκεται ἡ ψυχή, καὶ ὅμως πάλιν φιλῆσαι θέλω. </p>
</div>
<div type="section" n="2">
<p>Ὢ νίκης κακῆς· ὢ νόσου καινῆς, ἧς οὐδὲ εἰπεῖν οἶδα 
τὸ ὄνομα. Ἆρα φαρμάκων ἐγεύσατο ἡ Χλόη μέλλουσά με 
φιλεῖν; Πῶς οὖν οὐκ ἀπέθανεν; Οἷον ᾄδουσιν αἱ ἀηδόνες, 
ἡ δὲ ἐμὴ σῦριγξ σιωπᾷ· οἷον σκιρτῶσιν οἱ ἔριφοι, κἀγὼ 
κάθημαι· οἷον ἀκμάζει τὰ ἄνθη, κἀγὼ στεφάνους οὐ πλέκω, 
ἀλλὰ τὰ μὲν ἴα καὶ ὁ ὑάκινθος ἀνθεῖ, Δάφνις δὲ μαραίνεται.
 Ἆρά μου καὶ Δόρκων εὐμορφότερος ὀφθήσεται;» 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Τοιαῦτα ὁ βέλτιστος Δάφνις ἔπασχε καὶ ἔλεγεν, 
οἷα πρῶτον γευόμενος τῶν ἔρωτος ἔργων καὶ λόγων. Ὁ δὲ 
Δόρκων ὁ βουκόλος, ὁ τῆς Χλόης ἐραστής, φυλάξας τὸν 
Δρύαντα φυτὸν κατορύττοντα πλησίον κλήματος πρόσεισιν 
αὐτῷ μετὰ τυρίσκων τινῶν γεννικῶν, καὶ τοὺς μὲν δῶρον 
εἶναι δίδωσι, πάλαι φίλος ὤν, ἡνίκα αὐτὸς ἔνεμεν· ἐντεῦθεν
 δὲ ἀρξάμενος ἐνέβαλε λόγον περὶ τοῦ τῆς Χλόης 
γάμου· </p>
</div>
<div type="section" n="2">
<p><seg type="new-citation"/> καὶ εἰ λαμβάνοι γυναῖκα, δῶρα πολλὰ καὶ <pb/> 
μεγάλα, ὡς βουκόλος, ἐπηγγέλλετο· ζεῦγος βοῶν ἀροτήρων,
 σμήνη τέτταρα μελιττῶν, φυτὰ μηλεῶν πεντήκοντα, 
δέρμα ταύρου τεμεῖν ὑποδήματα, μόσχον ἀνὰ πᾶν ἔτος, 
μηκέτι γάλακτος δεόμενον· </p>
</div>
<div type="section" n="3">
<p><seg type="new-citation"/> ὥστε σμικροῦ δεῖν ὁ Δρύας 
θελχθεὶς τοῖς δώροις ἐπένευσε τὸν γάμον· Ἐννοήσας δὲ 
ὡς κρείττονος ἡ παρθένος ἀξία νυμφίου, καὶ δείσας μὴ 
φωραθείς ποτε κακοῖς ἀνηκέστοις περιπέσοι, τόν τε γάμον 
ἀνένευσε καὶ συγγνώμην ἔχειν ᾐτήσατο καὶ τὰ ὀνομασθέντα 
δῶρα παρῃτήσατο. 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Δευτέρας δὴ διαμαρτὼν ὁ Δόρκων ἐλπίδος καὶ 
μάτην τυροὺς ἀγαθοὺς ἀπολέσας ἔγνω διὰ χειρῶν ἐπιθέσθαι
 τῇ Χλόῃ μόνῃ γενομένῃ· καὶ παραφυλάξας ὅτι παρ' 
ἡμέραν ἐπὶ ποτὸν ἄγουσι τὰς ἀγέλας ποτὲ μὲν ὁ Δάφνις 
ποτὲ δὲ ἡ παῖς, ἐπιτεχνᾶται τέχνην ποιμένι πρέπουσαν. </p>
</div>
<div type="section" n="2">
<p>Λύκου δέρμα μεγάλου λαβών, ὃν ταῦρός ποτε πρὸ 
τῶν βοῶν μαχόμενος τοῖς κέρασι διέφθειρε, περιέτεινε τῷ 
σώματι, ποδῆρες κατανωτισάμενος, ὡς τούς τ' ἐμπροσθίους
 πόδας ἐφηπλῶσθαι ταῖς χερσὶ καὶ τοὺς κατόπιν τοῖς 
σκέλεσιν ἄχρι πτέρνης καὶ τοῦ στόματος τὸ χάσμα σκέπειν 
τὴν κεφαλήν, ὥσπερ ἀνδρὸς ὁπλίτου κράνος· </p>
</div>
<div type="section" n="3">
<p><seg type="new-citation"/> ἐκθηριώσας
 δὲ αὑτὸν ὡς ἔνι μάλιστα, παραγίνεται πρὸς τὴν 
πηγήν, ἧς ἔπινον αἱ αἶγες καὶ τὰ πρόβατα μετὰ τὴν νομήν. 
Ἐν κοίλῃ δὲ πάνυ [γῇ] ἦν ἡ πηγή, καὶ περὶ αὐτὴν πᾶς ὁ 
τόπος ἀκάνθαις καὶ βάτοις καὶ ἀρκεύθῳ ταπεινῇ καὶ σκολύμοις
 ἠγρίωτο· </p>
</div>
<div type="section" n="4">
<p><seg type="new-citation"/> ῥᾳδίως ἂν ἐκεῖ καὶ λύκος ἀληθινὸς 
ἔλαθε λοχῶν. Ἐνταῦθα κρύψας ἑαυτὸν ἐπετήρει τοῦ <pb/> 
ποτοῦ τὴν ὥραν ὁ Δόρκων, καὶ πολλὴν εἶχε τὴν ἐλπίδα τῷ 
σχήματι φοβήσας λαβεῖν ταῖς χερσὶ τὴν Χλόην. 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Χρόνος ὀλίγος διαγίνεται καὶ Χλόη κατήλαυνε 
τὰς ἀγέλας εἰς τὴν πηγήν, καταλιποῦσα τὸν Δάφνιν φυλλάδα
 χλωρὰν κόπτοντα τοῖς ἐρίφοις τροφὴν μετὰ τὴν νομήν. </p>
</div>
<div type="section" n="2">
<p>Καὶ οἱ κύνες οἱ τῶν προβάτων ἐπὶ φυλακὴν καὶ τῶν 
αἰγῶν ἑπόμενοι, οἵα δὴ κυνῶν ἐν ῥινηλασίαις περιεργία, 
κινούμενον τὸν Δόρκωνα πρὸς τὴν ἐπίθεσιν τῆς κόρης 
φωράσαντες, πικρὸν μάλα ὑλακτήσαντες ὥρμησαν ὡς ἐπὶ 
λύκον· καὶ περισχόντες, πρὶν ὅλως ἀναστῆναι δι' ἔκπληξιν, 
ἔδακνον κατὰ τοῦ δέρματος. </p>
</div>
<div type="section" n="3">
<p><seg type="new-citation"/> Τέως μὲν οὖν τὸν ἔλεγχον
 φοβούμενος καὶ ὑπὸ τοῦ δέρματος ἐπισκέποντος φρουρούμενος
 ἔκειτο σιωπῶν ἐν τῇ λόχμῃ· ἐπεὶ δὲ ἥ τε Χλόη 
πρὸς τὴν πρώτην θέαν διαταραχθεῖσα τὸν Δάφνιν ἐκάλει 
βοηθόν, οἵ τε κύνες περισπῶντες τὸ δέρμα τοῦ σώματος 
ἥπτοντο αὐτοῦ, μέγα οἰμώξας ἱκέτευε βοηθεῖν τὴν κόρην 
καὶ τὸν Δάφνιν ἤδη παρόντα. </p>
</div>
<div type="section" n="4">
<p><seg type="new-citation"/> Τοὺς μὲν δὴ κύνας 
ἀνακαλέσαντες συνήθως ταχέως ἡμέρωσαν, τὸν δὲ Δόρκωνα
 κατά τε μηρῶν καὶ ὤμων δεδηγμένον ἀγαγόντες ἐπὶ 
τὴν πηγὴν ἀπένιψαν [τὰ δήγματα], ἵνα ἦσαν τῶν ὀδόντων 
αἱ ἐμβολαί, καὶ διαμασησάμενοι φλοιὸν χλωρὸν πτελέας 
ἐπέπασαν· </p>
</div>
<div type="section" n="5">
<p><seg type="new-citation"/> ὑπό τε ἀπειρίας ἐρωτικῶν τολμημάτων 
ποιμενικὴν παιδιὰν νομίζοντες τὴν ἐπιβολὴν τοῦ δέρματος,
 οὐδὲν ὀργισθέντες, ἀλλὰ καὶ παραμυθησάμενοι καὶ 
μέχρι τινὸς χειραγωγήσαντες ἀπέπεμψαν. <pb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">Καὶ ὁ μὲν κινδύνου παρὰ τοσοῦτον ἐλθὼν καὶ σωθεὶς
 ἐκ κυνός, οὐ λύκου, φασί, στόματος, ἐθεράπευε τὸ σῶμα· 
ὁ δὲ Δάφνις καὶ ἡ Χλόη κάματον πολὺν ἔσχον μέχρι νυκτὸς 
τὰς αἶγας καὶ τὰς ὄϊς συλλέγοντες· </p>
</div>
<div type="section" n="2">
<p><seg type="new-citation"/> ὑπὸ γὰρ τοῦ δέρματος
 πτοηθεῖσαι καὶ ὑπὸ τῶν κυνῶν ὑλακτησάντων 
ταραχθεῖσαι, αἱ μὲν εἰς πέτρας ἀνέδραμον, αἱ δὲ μέχρι καὶ 
τῆς θαλάσσης αὐτῆς κατέδραμον. Καίτοι γε πεπαίδευντο 
καὶ φωνῇ πείθεσθαι καὶ σύριγγι θέλγεσθαι καὶ χειρὸς πλαταγῇ
 συλλέγεσθαι· ἀλλὰ τότε πάντων αὐταῖς ὁ φόβος 
λήθην ἐνέβαλε. </p>
</div>
<div type="section" n="3">
<p><seg type="new-citation"/> Καὶ μόλις ὥσπερ λαγὼς ἐκ τῶν ἰχνῶν 
εὑρίσκοντες εἰς τὰς ἐπαύλεις ἤγαγον. Ἐκείνης μόνης 
τῆς νυκτὸς ἐκοιμήθησαν βαθὺν ὕπνον καὶ τῆς ἐρωτικῆς 
λύπης φάρμακον τὸν κάματον ἔσχον. </p>
</div>
<div type="section" n="4">
<p><seg type="new-citation"/> Αὖθις δὲ ἡμέρας
 ἐπελθούσης, πάλιν ἔπασχον παραπλήσια. Ἔχαιρον 
ἰδόντες, [ἐλυποῦντο] ἀπαλλαγέντες ἤλγουν, ἤθελόν τι, 
ἠγνόουν ὅ τι θέλουσι. Τοῦτο μόνον ᾔδεσαν ὅτι τὸν μὲν 
φίλημα, τὴν δὲ λουτρὸν ἀπώλεσεν. 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Ἐξέκαε δὲ αὐτοὺς καὶ ἡ ὥρα τοῦ ἔτους. 
Ἦρος ἦν ἤδη τέλος καὶ θέρους ἀρχή, καὶ πάντα ἐν ἀκμῇ· 
δένδρα ἐν καρποῖς, πεδία ἐν ληΐοις. Ἡδεῖα μὲν τεττίγων 
ἠχή, γλυκεῖα δὲ ὀπώρας ὀδμή, τερπνὴ δὲ ποιμνίων βληχή. </p>
</div>
<div type="section" n="2">
<p>Εἴκασεν ἄν τις καὶ τοὺς ποταμοὺς ᾄδειν ἠρέμα ῥέοντας <pb/>
 καὶ τοὺς ἀνέμους συρίττειν ταῖς πίτυσιν ἐμπνέοντας 
καὶ τὰ μῆλα ἐρῶντα πίπτειν χαμαὶ καὶ τὸν ἥλιον φιλόκαλον
 ὄντα πάντας ἀποδύειν. Ὁ μὲν δὴ Δάφνις θαλπόμενος
 τούτοις ἅπασιν εἰς τοὺς ποταμοὺς ἐνέβαινε, καὶ ποτὲ 
μὲν ἐλούετο, ποτὲ δὲ καὶ τῶν ἰχθύων τοὺς ἐνδινεύοντας 
ἐθήρα· πολλάκις δὲ καὶ ἔπινεν, ὡς τὸ ἔνδοθεν καῦμα σβέσων.
 </p>
</div>
<div type="section" n="3">
<p><seg type="new-citation"/> Ἡ δὲ Χλόη μετὰ τὸ ἀμέλξαι τὰς ὄϊς καὶ τῶν 
αἰγῶν τὰς πολλὰς ἐπὶ πολὺν μὲν χρόνον εἶχε πηγνῦσα τὸ 
γάλα· δειναὶ γὰρ αἱ μυῖαι λυπῆσαι καὶ δακεῖν, εἰ διώκοιντο·
 τὸ δὲ ἐντεῦθεν ἀπολουσαμένη τὸ πρόσωπον πίτυος 
ἐστεφανοῦτο κλάδοις καὶ τῇ νεβρίδι ἐζώννυτο καὶ τὸν γαυλὸν
 ἀναπλήσασα οἴνου καὶ γάλακτος κοινὸν μετὰ τοῦ 
Δάφνιδος ποτὸν εἶχε. 
<lb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">Τῆς δὲ μεσημβρίας ἐπελθούσης ἐγίνετο ἤδη 
τῶν ὀφθαλμῶν ἅλωσις αὐτοῖς· ἡ μὲν γὰρ γυμνὸν ὁρῶσα τὸν 
Δάφνιν ἐπ' ἄθρουν καὶ ἐνέπιπτε τὸ κάλλος, καὶ ἐτήκετο 
μηδὲν αὐτοῦ μέρος μέμψασθαι δυναμένη· ὁ δὲ ἰδὼν ἐν 
νεβρίδι καὶ στεφάνῳ πίτυος ὀρέγουσαν τὸν γαυλὸν μίαν ᾤετο 
τῶν ἐκ τοῦ ἄντρου Νυμφῶν ὁρᾶν. </p>
</div>
<div type="section" n="2">
<p><seg type="new-citation"/> Ὁ μὲν οὖν τὴν πίτυν 
ἀπὸ τῆς κεφαλῆς ἁρπάζων αὐτὸς ἐστεφανοῦτο, πρότερον 
φιλήσας τὸν στέφανον· ἡ δὲ τὴν ἐσθῆτα αὐτοῦ λουομένου 
καὶ γυμνωθέντος ἐνεδύετο, πρότερον καὶ αὐτὴ φιλήσασα. </p>
</div>
<div type="section" n="3">
<p>Ἤδη ποτὲ καὶ μήλοις ἀλλήλους ἔβαλον καὶ τὰς κεφαλὰς
 ἀλλήλων ἐκόσμησαν διακρίνοντες τὰς κόμας· καὶ ἡ 
μὲν εἴκασεν αὐτοῦ τὴν κόμην, ὅτι μέλαινα, μύρτοις, ὁ δὲ 
μήλῳ τὸ πρόσωπον αὐτῆς, ὅτι λευκὸν καὶ ἐνερευθὲς ἦν. </p>
</div>
<div type="section" n="4">
<p>Ἐδίδασκεν αὐτὴν καὶ συρίττειν· καὶ ἀρξαμένης ἐμπνεῖν 
ἁρπάζων τὴν σύριγγα τοῖς χείλεσιν αὐτὸς τοὺς καλάμους <pb/> 
ἐπέτρεχε· καὶ ἐδόκει μὲν διδάσκειν ἁμαρτάνουσαν, εὐπρεπῶς 
δὲ διὰ τῆς σύριγγος Χλόην κατεφίλει. 
<lb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Συρίττοντος δὲ αὐτοῦ τὸ μεσημβρινὸν καὶ τῶν 
ποιμνίων σκιαζομένων ἔλαθεν ἡ Χλόη κατανυστάξασα. 
Φωράσας τοῦτο ὁ Δάφνις καὶ καταθέμενος τὴν σύριγγα 
πᾶσαν αὐτὴν ἔβλεπεν ἀπλήστως, οἷα μηδὲν αἰδούμενος, 
καὶ ἅμα κρύφα ἠρέμα ὑπεφθέγγετο· </p>
</div>
<div type="section" n="2">
<p><seg type="new-citation"/> «οἷοι καθεύδουσιν 
ὀφθαλμοί, οἷον δὲ ἀποπνεῖ τὸ στόμα· οὐδὲ τὰ μῆλα τοιοῦτον,
 οὐδὲ αἱ λόχμαι. Ἀλλὰ φιλῆσαι δέδοικα· δάκνει τὸ 
φίλημα τὴν καρδίαν, καὶ ὥσπερ τὸ νέον μέλι μαίνεσθαι 
ποιεῖ· ὀκνῶ δὲ μὴ καὶ φιλήσας αὐτὴν ἀφυπνίσω. </p>
</div>
<div type="section" n="3">
<p><seg type="new-citation"/> Ὢ 
λάλων τεττίγων, οὐκ ἐάσουσιν αὐτὴν καθεύδειν μέγα 
ἠχοῦντες. Ἀλλὰ καὶ οἱ τράγοι τοῖς κέρασι παίουσι μαχόμενοι.
 Ὢ λύκων ἀλωπέκων δειλοτέρων, οἳ τούτους οὐχ 
ἥρπασαν.» 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Ἐν τοιούτοις ὄντος αὐτοῦ λόγοις τέττιξ 
φεύγων χελιδόνα θηρᾶσαι θέλουσαν κατέπεσεν εἰς τὸν κόλπον
 τῆς Χλόης· καὶ ἡ χελιδὼν ἑπομένη τὸν μὲν οὐκ ἠδυνήθη
 λαβεῖν, ταῖς δὲ πτέρυξιν ἐγγὺς διὰ τὴν δίωξιν γενομένη
 τῶν παρειῶν αὐτῆς ἥψατο. </p>
</div>
<div type="section" n="2">
<p><seg type="new-citation"/> Ἡ δὲ οὐκ εἰδυῖα τὸ 
πραχθὲν μέγα βοήσασα τῶν ὕπνων ἐξέθορεν. Ἰδοῦσα δὲ 
καὶ τὴν χελιδόνα ἔτι πλησίον πετομένην καὶ τὸν Δάφνιν 
ἐπὶ τῷ δέει γελῶντα τοῦ φόβου μὲν ἐπαύσατο, τοὺς δὲ 
ὀφθαλμοὺς ἀπέματτεν ἔτι καθεύδειν θέλοντας. </p>
</div>
<div type="section" n="3">
<p><seg type="new-citation"/> Καὶ ὁ <pb/> 
τέττιξ ἐκ τῶν κόλπων ἐπήχησεν ὅμοιον ἱκέτῃ χάριν ὁμολογοῦντι
 τῆς σωτηρίας. Πάλιν οὖν ἡ Χλόη μέγα ἐβόησεν, ὁ 
δὲ Δάφνις ἐγέλασε· καὶ προφάσεως λαβόμενος καθῆκεν 
αὐτῆς εἰς τὰ στέρνα τὰς χεῖρας καὶ ἐξάγει τὸν βέλτιστον 
τέττιγα, μηδὲ ἐν τῇ δεξιᾷ σιωπῶντα. Ἡ δὲ ἥδετο ἰδοῦσα 
καὶ ἐφίλησε λαβοῦσα καὶ αὖθις ἐνέβαλε τῷ κόλπῳ λαλοῦντα. 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Ἔτερψεν αὐτούς ποτε φάττα βουκολικὸν ἐκ 
τῆς ὕλης φθεγξαμένη. Καὶ τῆς Χλόης ξητούσης μαθεῖν ὅ τι 
λέγει, διδάσκει αὐτὴν ὁ Δάφνις μυθολογῶν τὰ θρυλούμενα. </p>
</div>
<div type="section" n="2">
<p rend="indent(1)">«Ἦν παρθένος, παρθένε, οὕτω καλὴ καὶ ἔνεμε βοῦς 
πολλὰς οὕτως ἐν ὕλῃ· ἦν δὲ ἄρα καὶ ᾠδικὴ καὶ ἐτέρποντο 
αἱ βόες αὐτῆς τῇ μουσικῇ, καὶ ἔνεμεν οὔτε καλαύροπος 
πληγῇ οὔτε κέντρου προσβολῇ, ἀλλὰ καθίσασα ὑπὸ πίτυν 
καὶ στεφανωσαμένη πίτυϊ ᾖδε Πᾶνα καὶ τὴν Πίτυν, καὶ 
αἱ βόες τῇ φωνῇ παρέμενον. </p>
</div>
<div type="section" n="3">
<p><seg type="new-citation"/> Παῖς οὐ μακρὰν νέμων 
βοῦς, καὶ αὐτὸς καλὸς καὶ ᾠδικὸς ὡς ἡ παρθένος, φιλονεικήσας
 πρὸς τὴν μελῳδίαν, μείζονα ὡς ἀνήρ, ἡδεῖαν ὡς 
παῖς φωνὴν ἀντεπεδείξατο, καὶ τῶν βοῶν ὀκτὼ τὰς 
ἀρίστας ἐς τὴν ἰδίαν ἀγέλην θέλξας ἀπεβουκόλησεν. </p>
</div>
<div type="section" n="4">
<p>Ἄχθεται ἡ παρθένος τῇ βλάβῃ τῆς ἀγέλης, τῇ ἥττῃ 
τῆς ᾠδῆς, καὶ εὔχεται τοῖς θεοῖς ὄρνις γενέσθαι πρὶν 
οἴκαδε ἀφικέσθαι. Πείθονται οἱ θεοὶ καὶ ποιοῦσι τήνδε 
τὴν ὄρνιν, ὄρειον ὡς ἡ παρθένος, μουσικὴν ὡς ἐκείνη. Καὶ 
ἔτι νῦν ᾄδουσα μηνύει τὴν συμφοράν, ὅτι βοῦς ζητεῖ 
πεπλανημένας.» <pb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">Τοιάσδε τέρψεις αὐτοῖς τὸ θέρος παρεῖχε. 
Μετοπώρου δὲ ἀκμάζοντος καὶ τοῦ βότρυος, Τύριοι λῃσταὶ 
Καρικὴν ἔχοντες ἡμιολίαν, ὡς ἂν μὴ δοκοῖεν βάρβαροι, 
προσέσχον τοῖς ἀγροῖς, καὶ ἐκβάντες σὺν μαχαίραις καὶ 
ἡμιθωρακίοις κατέσυρον πάντα τὰ εἰς χεῖρας ἐλθόντα, 
οἶνον ἀνθοσμίαν, πυρὸν ἄφθονον, μέλι ἐν κηρίοις· ἤλασάν 
τινας καὶ βοῦς ἐκ τῆς Δόρκωνος ἀγέλης. </p>
</div>
<div type="section" n="2">
<p><seg type="new-citation"/> Λαμβάνουσι 
καὶ τὸν Δάφνιν ἀλύοντα περὶ τὴν θάλασσαν· ἡ γὰρ Χλόη 
βραδύτερον ὡς κόρη τὰ πρόβατα ἐξῆγε τοῦ Δρύαντος, 
φόβῳ τῶν ἀγερώχων ποιμένων. Ἰδόντες δὲ μειράκιον μέγα 
καὶ καλὸν καὶ κρεῖττον τῆς ἐξ ἀγρῶν ἁρπαγῆς, μηδέτι 
μηδὲν μηδὲ εἰς τὰς αἶγας μηδὲ εἰς τοὺς ἄλλους ἀγροὺς 
περιεργασάμενοι κατῆγον αὐτὸν ἐπὶ τὴν ναῦν κλάοντα 
καὶ ἠπορημένον καὶ μέγα Χλόην καλοῦντα. </p>
</div>
<div type="section" n="3">
<p><seg type="new-citation"/> Καὶ οἱ μὲν 
ἄρτι τὸ πεῖσμα ἀπολύσαντες καὶ ταῖς κώπαις ἐμβαλόντες 
ἀπέπλεον εἰς τὸ πέλαγος· Χλόη δὲ κατήλαυνε τὸ ποίμνιον, 
σύριγγα καινὴν τῷ Δάφνιδι δῶρον κομίζουσα. Ἰδοῦσα δὲ 
τὰς αἶγας τεταραγμένας καὶ ἀκούσασα τοῦ Δάφνιδος ἀεὶ 
μεῖζον αὐτὴν βοῶντος, προβάτων μὲν ἀμελεῖ καὶ τὴν 
σύριγγα ῥίπτει, δρόμῳ δὲ πρὸς τὸν Δόρκωνα παραγίνεται 
δεησομένη βοηθεῖν. 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">Ὁ δὲ ἔκειτο πληγαῖς νεανικαῖς συγκεκομμένος
 ὑπὸ τῶν λῃστῶν καὶ ὀλίγον ἐμπνέων, αἵματος πολλοῦ
 χεομένου. Ἰδὼν δὲ τὴν Χλόην καὶ ὀλίγον ἐκ τοῦ πρότερον
 ἔρωτος ἐμπύρευμα λαβὼν «ἐγὼ μὲν» εἶπε, «Χλόη, 
τεθνήξομαι μετ' ὀλίγον· οἱ γάρ με ἀσεβεῖς λῃσταὶ πρὸ <pb/> 
τῶν βοῶν μαχόμενον κατέκοψαν ὡς βοῦν. </p>
</div>
<div type="section" n="2">
<p><seg type="new-citation"/> Σὺ δέ μοι 
καὶ Δάφνιν σῶσον κἀμοὶ τιμώρησον κἀκείνους ἀπόλεσον. 
Ἐπαίδευσα τὰς βοῦς ἤχῳ σύριγγος ἀκολουθεῖν καὶ διώκειν
 τὸ μέλος αὐτῆς, κἂν νέμωνταί ποι μακράν. Ἴθι δή, 
λαβοῦσα τὴν σύριγγα ταύτην ἔμπνευσον αὐτῇ μέλος ἐκεῖνο, 
ὃ Δάφνιν μὲν ἐγώ ποτε ἐδιδαξάμην, σὲ δὲ Δάφνις· τὸ 
δὲ ἐντεῦθεν τῇ σύριγγι μελήσει καὶ τῶν βοῶν ταῖς ἐκεῖ. </p>
</div>
<div type="section" n="3">
<p>Χαρίζομαι δέ σοι καὶ τὴν σύριγγα αὐτήν, ᾖ πολλοὺς 
ἐρίζων καὶ βουκόλους ἐνίκησα καὶ αἰπόλους. Σὺ δὲ ἀντὶ 
τῶνδε καὶ ζῶντα ἔτι φίλησον καὶ ἀποθανόντα κλαῦσον· 
κἂν ἴδῃς ἄλλον νέμοντα τὰς βοῦς, ἐμοῦ μνημόνευσον.» 
<lb/> </p>
</div>
</div>
<div type="chapter" n="30">
<div type="section" n="1">
<p rend="indent(1)">Δόρκων μὲν &lt;δὴ&gt; τοσαῦτα εἰπὼν καὶ φίλημα 
φιλήσας ὕστατον ἀφῆκεν ἅμα τῷ φιλήματι καὶ τῇ φωνῇ 
τὴν ψυχήν· ἡ δὲ Χλόη λαβοῦσα τὴν σύριγγα καὶ ἐνθεῖσα 
τοῖς χείλεσιν ἐσύριζε μέγιστον ὡς ἠδύνατο· καὶ αἱ βόες 
ἀκούουσι καὶ τὸ μέλος γνωρίζουσι καὶ ὁρμῇ μιᾷ μυκησάμεναι
 πηδῶσιν εἰς τὴν θάλασσαν. </p>
</div>
<div type="section" n="2">
<p><seg type="new-citation"/> Βιαίου δὲ πηδήματος
 εἰς ἕνα τοῖχον τῆς νεὼς γενομένου καὶ ἐκ τῆς 
ἐμπτώσεως τῶν βοῶν κοίλης τῆς θαλάσσης διαστάσης 
τρέπεται μὲν ἡ ναῦς καὶ τοῦ κλύδωνος συνιόντος ἀπόλλυται,
 οἱ δὲ ἐκπίπτουσιν οὐχ ὁμοίαν ἔχοντες ἐλπίδα σωτηρίας.
 </p>
</div>
<div type="section" n="3">
<p><seg type="new-citation"/> Οἱ μὲν γὰρ λῃσταὶ τὰς μαχαίρας παρήρτηντο 
καὶ τὰ ἡμιθωράκια &lt;τὰ&gt; λεπιδωτὰ ἐνεδέδυντο καὶ κνημῖδας
 εἰς μέσην κνήμην ὑπεδέδεντο· ὁ δὲ Δάφνις ἀνυπόδετος,
 ὡς ἐν πεδίῳ νέμων, καὶ ἡμίγυμνος, ὡς ἔτι τῆς <pb/> 
ὥρας οὔσης καύματος. </p>
</div>
<div type="section" n="4">
<p><seg type="new-citation"/> Ἐκείνους μὲν οὖν ἐπ' ὀλίγον 
νηξαμένους τὰ ὅπλα κατήνεγκεν εἰς βυθόν· ὁ δὲ Δάφνις 
τὴν μὲν ἐσθῆτα ῥᾳδίως ἀπεδύσατο, περὶ δὲ τὴν νῆξιν 
ἔκαμνεν, οἷα πρότερον νηχόμενος ἐν ποταμοῖς μόνοις· </p>
</div>
<div type="section" n="5">
<p>ὕστερον δὲ παρὰ τῆς ἀνάγκης τὸ πρακτέον διδαχθεὶς 
εἰς μέσας ὥρμησε τὰς βοῦς, καὶ βοῶν δύο κεράτων ταῖς 
δύο χερσὶ λαβόμενος ἐκομίζετο μέσος ἀλύπως καὶ ἀπόνως, 
ὥσπερ ἐλαύνων ἅμαξαν. </p>
</div>
<div type="section" n="6">
<p><seg type="new-citation"/> [Νήχεται δὲ ἄρα βοῦς ὅσον 
οὐδὲ ἄνθρωπος· μόνων λείπεται τῶν ἐνύδρων ὀρνίθων καὶ 
αὖ τῶν ἰχθύων· οὐδ' ἂν ἀπόλοιτο βοῦς νηχόμενος, εἰ μὴ 
τῶν χηλῶν οἱ ὄνυχες περιπέσοιεν διάβροχοι γενόμενοι. 
Μαρτυροῦσι τῷ λόγῳ μέχρι νῦν πολλοὶ τόποι τῆς θαλάσσης,
 βοὸς πόροι λεγόμενοι.] 
<lb/> </p>
</div>
</div>
<div type="chapter" n="31">
<div type="section" n="1">
<p rend="indent(1)">Ἐκσῴζεται μὲν δὴ τὸν τρόπον τοῦτον ὁ 
Δάφνις, δύο κινδύνους παρ' ἐλπίδα πᾶσαν διαφυγών, 
λῃστηρίου καὶ ναυαγίου· ἐξελθὼν δὲ καὶ τὴν Χλόην ἐπὶ 
τῆς γῆς γελῶσαν ἅμα καὶ δακρύουσαν εὑρὼν ἐμπίπτει τε 
αὐτῆς τοῖς κόλποις καὶ ἐπυνθάνετο τί βουλομένη συρίσειεν·
 </p>
</div>
<div type="section" n="2">
<p><seg type="new-citation"/> ἡ δὲ αὐτῷ διηγεῖται πάντα· τὸν δρόμον τὸν 
ἐπὶ τὸν Δόρκωνα, τὸ παίδευμα τὸ τῶν βοῶν, πῶς κελευσθείη
 συρίσαι, καὶ ὅτι τέθνηκε Δόρκων· μόνον αἰδεσθεῖσα 
τὸ φίλημα οὐκ εἶπεν. Ἔδοξε δὴ τιμῆσαι τὸν εὐεργέτην, 
καὶ ἐλθόντες μετὰ τῶν προσηκόντων Δόρκωνα θάπτουσι 
τὸν ἄθλιον. </p>
</div>
<div type="section" n="3">
<p><seg type="new-citation"/> Γῆν μὲν οὖν πολλὴν ἐπέθεσαν, φυτὰ δὲ 
ἥμερα πολλὰ ἐφύτευσαν καὶ ἐξήρτησαν αὐτῷ τῶν ἔργων 
ἀπαρχάς· ἀλλὰ καὶ γάλα κατέσπεισαν καὶ βότρυς κατέθλιψαν <pb/> 
καὶ σύριγγας πολλὰς κατέκλασαν. </p>
</div>
<div type="section" n="4">
<p><seg type="new-citation"/> Ἠκούσθη καὶ τῶν 
βοῶν ἐλεεινὰ μυκήματα καὶ δρόμοι τινὲς ὤφθησαν ἅμα τοῖς 
μυκήμασιν ἄτακτοι· καὶ ὡς ἐν ποιμέσιν εἰκάζετο καὶ αἰπόλοις,
 ταῦτα θρῆνος ἦν τῶν βοῶν ἐπὶ βουκόλῳ τετελευτηκότι. 
<lb/> </p>
</div>
</div>
<div type="chapter" n="32">
<div type="section" n="1">
<p rend="indent(1)">Μετὰ δὲ τὸν Δόρκωνος τάφον λούει τὸν 
Δάφνιν ἡ Χλόη πρὸς τὰς Νύμφας ἀγαγοῦσα [εἰς τὸ ἄντρον 
εἰσαγαγοῦσα]. Καὶ αὐτὴ τότε πρῶτον Δάφνιδος ὁρῶντος 
ἐλούσατο τὸ σῶμα λευκὸν καὶ καθαρὸν ὑπὸ κάλλους καὶ 
οὐδὲν λουτρῶν ἐς κάλλος δεόμενον· </p>
</div>
<div type="section" n="2">
<p><seg type="new-citation"/> καὶ ἄνθη τε συλλέξαντες,
 ὅσα [ἄνθη] τῆς ὥρας ἐκείνης, ἐστεφάνωσαν τὰ 
ἀγάλματα καὶ τὴν τοῦ Δόρκωνος σύριγγα τῆς πέτρας ἐξήρτησαν
 ἀνάθημα. Καὶ μετὰ τοῦτο ἐλθόντες ἐπεσκόπουν 
τὰς αἶγας καὶ τὰ πρόβατα. </p>
</div>
<div type="section" n="3">
<p><seg type="new-citation"/> Τὰ δὲ πάντα κατέκειτο 
μήτε νεμόμενα μήτε βληχώμενα, ἀλλ', οἶμαι, τὸν Δάφνιν 
καὶ τὴν Χλόην ἀφανεῖς ὄντας ποθοῦντα. Ἐπεὶ γοῦν 
ὀφθέντες καὶ ἐβόησαν τὸ σύνηθες καὶ ἐσύρισαν, τὰ μὲν 
&lt;πρόβατα&gt; ἀναστάντα ἐνέμετο, αἱ δὲ αἶγες ἐσκίρτων φριμασσόμεναι,
 καθάπερ ἡδόμεναι σωτηρίᾳ συνήθους αἰπόλου.
 </p>
</div>
<div type="section" n="4">
<p><seg type="new-citation"/> Οὐ μὴν ὁ Δάφνις χαίρειν ἔπειθε τὴν ψυχήν, ἰδὼν 
τὴν Χλόην γυμνὴν καὶ τὸ πρότερον λανθάνον κάλλος ἐκκεκαλυμμένον.
 Ἤλγει τὴν καρδίαν ὡς ἐσθιομένην ὑπὸ φαρμάκων,
 καὶ αὐτῷ τὸ πνεῦμα ποτὲ μὲν λάβρον ἐξέπνει, 
καθάπερ τινὸς διώκοντος αὐτόν, ποτὲ δὲ ἐπέλειπε, καθάπερ
 ἐκδαπανηθὲν ἐν ταῖς προτέραις ἐπιδρομαῖς. Ἐδόκει 
τὸ λουτρὸν εἶναι τῆς θαλάσσης φοβερώτερον· ἐνόμιζε τὴν 
ψυχὴν ἔτι παρὰ τοῖς λῃσταῖς μένειν, οἷα νέος καὶ ἄγροικος
 καὶ ἔτι ἀγνοῶν τὸ ἔρωτος λῃστήριον. <pb/> </p>
</div>
</div>
</div>
<div type="Book" n="2">
<div type="chapter" n="1">
<div type="section" n="1">
<p rend="indent(1)">Ἤδη δὲ τῆς ὀπώρας ἀκμαζούσης καὶ ἐπείγοντος 
τοῦ τρυγητοῦ πᾶς ἦν κατὰ τοὺς ἀγροὺς ἐν ἔργῳ· ὁ μὲν 
ληνοὺς ἐπεσκεύαζεν, ὁ δὲ πίθους ἐξεκάθαιρεν, ὁ δὲ ἀρρίχους
 ἔπλεκεν· </p>
</div>
<div type="section" n="2">
<p><seg type="new-citation"/> ἔμελέ τινι δρεπάνης μικρᾶς ἐς βότρυος 
τομὴν καὶ ἑτέρῳ λίθου θλῖψαι τὰ ἔνοινα τῶν βοτρύων 
δυναμένου καὶ ἄλλῳ λύγου ξηρᾶς πληγαῖς κατεξασμένης, 
ὡς ἂν ὑπὸ φωτὶ νύκτωρ τὸ γλεῦκος φέροιτο. </p>
</div>
<div type="section" n="3">
<p><seg type="new-citation"/> Ἀμελήσαντες
 οὖν καὶ ὁ Δάφνις καὶ ἡ Χλόη τῶν αἰγῶν καὶ τῶν 
προβάτων, χειρὸς ὠφέλειαν ἄλλοις μετεδίδοσαν. Ὁ μὲν 
ἐβάσταζεν ἐν ἀρρίχοις βότρυς καὶ ἐπάτει ταῖς ληνοῖς 
ἐμβαλὼν καὶ εἰς τοὺς πίθους ἔφερε τὸν οἶνον· ἡ δὲ τροφὴν
 παρεσκεύαζε τοῖς τρυγῶσι καὶ ἐνέχει ποτὸν αὐτοῖς 
πρεσβύτερον οἶνον καὶ τῶν ἀμπέλων δὲ τὰς ταπεινοτέρας 
ἀπετρύγα. </p>
</div>
<div type="section" n="4">
<p><seg type="new-citation"/> Πᾶσα γὰρ κατὰ τὴν Λέσβον ἡ ἄμπελος 
ταπεινή, οὐ μετέωρος οὐδὲ ἀναδενδράς, ἀλλὰ κάτω τὰ 
κλήματα ἀποτείνουσα καὶ ὥσπερ κιττὸς νεμομένη· καὶ 
παῖς ἂν ἐφίκοιτο βότρυος ἄρτι τὰς χεῖρας ἐκ σπαργάνων 
λελυμένος. <pb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Οἷον οὖν εἰκὸς ἐν ἑορτῇ Διονύσου καὶ οἴνου γενέσει
 αἱ μὲν γυναῖκες ἐκ τῶν πλησίον ἀγρῶν εἰς ἐπικουρίαν 
κεκλημέναι τῷ Δάφνιδι τοὺς ὀφθαλμοὺς ἐπέβαλλον καὶ 
ἐπῄνουν ὡς ὅμοιον τῷ Διονύσῳ τὸ κάλλος· καί τις τῶν 
θρασυτέρων καὶ ἐφίλησε καὶ τὸν Δάφνιν παρώξυνε, τὴν δὲ 
Χλόην ἐλύπησεν· </p>
</div>
<div type="section" n="2">
<p><seg type="new-citation"/> οἱ δὲ ἐν ταῖς ληνοῖς ποικίλας 
φωνὰς ἔρριπτον ἐπὶ τὴν Χλόην καὶ ὥσπερ ἐπί τινα Βάκχην 
Σάτυροι μανικώτερον ἐπήδων καὶ ηὔχοντο γενέσθαι ποίμνια
 καὶ ὑπ' ἐκείνης νέμεσθαι· ὥστε αὖ πάλιν ἡ μὲν ἥδετο, 
Δάφνις δὲ ἐλυπεῖτο. </p>
</div>
<div type="section" n="3">
<p><seg type="new-citation"/> Ηὔχοντο δὲ δὴ ταχέως παύσασθαι
 τὸν τρυγητὸν καὶ λαβέσθαι τῶν συνήθων χωρίων καὶ 
ἀντὶ τῆς ἀμούσου βοῆς ἀκούειν σύριγγος ἢ τῶν ποιμνίων 
αὐτῶν βληχωμένων. </p>
</div>
<div type="section" n="4">
<p><seg type="new-citation"/> Καὶ ἐπεὶ διαγενομένων ὀλίγων 
ἡμερῶν αἱ μὲν ἄμπελοι τετρύγηντο, πίθοι δὲ τὸ γλεῦκος 
εἶχον, ἔδει δὲ οὐκέτ' οὐδὲν πολυχειρίας, κατήλαυνον τὰς 
ἀγέλας εἰς τὸ πεδίον καὶ μάλα χαίροντες τὰς Νύμφας 
προσεκύνουν, βότρυς αὐταῖς κομίζοντες ἐπὶ κλημάτων, 
ἀπαρχὰς τοῦ τρυγητοῦ. </p>
</div>
<div type="section" n="5">
<p><seg type="new-citation"/> Οὐδὲ τὸν πρότερον χρόνον 
ἀμελῶς ποτε παρῆλθον, ἀλλ' ἀεί τε ἀρχόμενοι νομῆς προσήδρευον
 καὶ ἐκ νομῆς ἀνιόντες προσεκύνουν, καὶ πάντως 
τι ἐπέφερον, ἢ ἄνθος ἢ ὀπώραν ἢ φυλλάδα χλωρὰν ἢ 
γάλακτος σπονδήν. </p>
</div>
<div type="section" n="6">
<p><seg type="new-citation"/> Καὶ τούτου μὲν ὕστερον ἀμοιβὰς 
ἐκομίσαντο παρὰ τῶν θεῶν· τότε δὲ κύνες, φασίν, ἐκ 
δεσμῶν λυθέντες, ἐσκίρτων, ἐσύριττον, ᾖδον, τοῖς τράγοις 
καὶ τοῖς προβάτοις συνεπάλαιον. <pb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Τερπομένοις δὲ αὐτοῖς ἐφίσταται πρεσβύτης 
σισύρας ἐνδεδυμένος, καρβατίνας ὑποδεδεμένος, πήραν 
ἐξηρτημένος, καὶ τὴν πήραν παλαιάν. Οὗτος πλησίον 
καθίσας αὐτῶν ὧδε εἶπε· </p>
</div>
<div type="section" n="2">
<p rend="indent(1)">«Φιλητᾶς, ὦ παῖδες, ὁ πρεσβύτης ἐγώ, ὃς πολλὰ 
μὲν ταῖσδε ταῖς Νύμφαις ᾖσα, πολλὰ δὲ τῷ Πανὶ ἐκείνῳ 
ἐσύρισα, βοῶν δὲ πολλῆς ἀγέλης ἡγησάμην μόνῃ μουσικῇ.
 Ἥκω δὲ ὑμῖν ὅσα εἶδον μηνύσων, ὅσα ἤκουσα 
ἀπαγγελῶν. </p>
</div>
<div type="section" n="3">
<p><seg type="new-citation"/> Κῆπός ἐστί μοι τῶν ἐμῶν χειρῶν, ὃν ἐξ 
οὗ νέμειν διὰ γῆρας ἐπαυσάμην, ἐξεπονησάμην, ὅσα ὧραι 
φέρουσι, πάντα ἔχων ἐν αὑτῷ καθ' ὥραν ἑκάστην· </p>
</div>
<div type="section" n="4">
<p><seg type="new-citation"/> ἦρος 
ῥόδα &lt;καὶ&gt; κρίνα καὶ ὑάκινθος καὶ ἴα ἀμφότερα, θέρους 
μήκωνες καὶ ἀχράδες καὶ μῆλα πάντα, νῦν ἄμπελοι καὶ συκαῖ 
καὶ ῥοιαὶ καὶ μύρτα χλωρά. </p>
</div>
<div type="section" n="5">
<p><seg type="new-citation"/> Εἰς τοῦτον τὸν κῆπον 
ὀρνίθων ἀγέλαι συνέρχονται τὸ ἑωθινόν, τῶν μὲν ἐς τροφήν,
 τῶν δὲ ἐς ᾠδήν· συνηρεφὴς γὰρ καὶ κατάσκιος καὶ 
πηγαῖς τρισὶ κατάρρυτος· ἂν περιέλῃ τις τὴν αἱμασιάν, 
ἄλσος ὁρᾶν οἰήσεται. 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Εἰσελθόντι δέ μοι τήμερον ἀμφὶ μέσην ἡμέραν 
ὑπὸ ταῖς ῥοιαῖς καὶ ταῖς μυρρίναις βλέπεται παῖς, μύρτα 
καὶ ῥοιὰς ἔχων, λευκὸς ὡς γάλα καὶ ξανθὸς ὡς πῦρ, στιλπνὸς
 ὡς ἄρτι λελουμένος· γυμνὸς ἦν, μόνος ἦν· ἔπαιζεν 
ὡς ἴδιον κῆπον τρυγῶν. </p>
</div>
<div type="section" n="2">
<p><seg type="new-citation"/> Ἐγὼ μὲν οὖν ὥρμησα ἐπ' 
αὐτὸν ὡς συλληψόμενος, δείσας μὴ ὑπ' ἀγερωχίας τὰς 
μυρρίνας καὶ τὰς ῥοιὰς κατακλάσῃ· ὁ δέ με κούφως καὶ 
ῥᾳδίως ὑπέφευγε, ποτὲ μὲν ταῖς ῥοδωνιαῖς ὑποτρέχων, 
ποτὲ δὲ ταῖς μήκωσιν ὑποκρυπτόμενος, ὥσπερ πέρδικος <pb/> 
νεοττός. </p>
</div>
<div type="section" n="3">
<p><seg type="new-citation"/> Καίτοι πολλάκις μὲν πράγματα ἔσχον ἐρίφους
 γαλαθηνοὺς διώκων, πολλάκις δὲ ἔκαμον μεταθέων 
μόσχους ἀρτιγεννήτους· ἀλλὰ τοῦτο ποικίλον τι χρῆμα ἦν 
καὶ ἀθήρατον. Καμὼν οὖν ὡς γέρων καὶ ἐπερεισάμενος 
τῇ βακτηρίᾳ καὶ ἅμα φυλάττων μὴ φύγῃ, ἐπυνθανόμην 
τίνος ἐστὶ τῶν γειτόνων, καὶ τί βουλόμενος ἀλλότριον 
κῆπον τρυγᾷ. </p>
</div>
<div type="section" n="4">
<p><seg type="new-citation"/> Ὁ δὲ ἀπεκρίνατο μὲν οὐδέν, στὰς δὲ 
πλησίον ἐγέλα πάνυ ἁπαλὸν καὶ ἔβαλλέ με τοῖς μύρτοις 
καὶ οὐκ οἶδ' ὅπως ἔθελγε μηκέτι θυμοῦσθαι. Ἐδεόμην 
οὖν εἰς χεῖρας ἐλθεῖν μηδὲν φοβούμενον ἔτι, καὶ ὤμνυον 
κατὰ τῶν μύρτων ἀφήσειν, ἐπιδοὺς μήλων καὶ ῥοιῶν, 
παρέξειν τε ἀεὶ τρυγᾶν τὰ φυτὰ καὶ δρέπειν τὰ ἄνθη, 
τυχὼν παρ' αὐτοῦ φιλήματος ἑνός. 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ἐνταῦθα πάνυ καπυρὸν γελάσας ἀφίησι φωνήν, οἵαν 
οὔτε χελιδὼν οὔτε ἀηδὼν οὔτε κύκνος, ὅμοιος ἐμοὶ γέρων 
γενόμενος. «Ἐμοὶ μέν, ὦ Φιλητᾶ, φιλῆσαί σε φθόνος
 οὐδείς· βούλομαι γὰρ φιλεῖσθαι μᾶλλον ἢ σὺ γενέσθαι 
νέος· ὅρα δὲ εἴ σοι καθ' ἡλικίαν τὸ δῶρον· </p>
</div>
<div type="section" n="2">
<p><seg type="new-citation"/> οὐδὲν γάρ 
σε ὠφελήσει τὸ γῆρας πρὸς τὸ μὴ διώκειν ἐμὲ μετὰ τὸ ἓν 
φίλημα. Δυσθήρατος &lt;δ'&gt; εἰμὶ καὶ ἱέρακι καὶ ἀετῷ καὶ 
εἴ τις ἄλλος τούτων ὠκύτερος ὄρνις. Οὔ τοι παῖς ἐγὼ 
καὶ εἰ δοκῶ παῖς, ἀλλὰ καὶ τοῦ Κρόνου πρεσβύτερος καὶ 
αὐτοῦ τοῦ παντὸς χρόνου. </p>
</div>
<div type="section" n="3">
<p><seg type="new-citation"/> Καί σε οἶδα νέμοντα πρωθήβην
 ἐν ἐκείνῳ τῷ ὄρει τὸ πλατὺ βουκόλιον καὶ παρήμην 
σοι συρίττοντι πρὸς ταῖς φηγοῖς ἐκείναις, ἡνίκα ἤρας 
Ἀμαρυλλίδος· ἀλλά με οὐχ ἑώρας καίτοι πλησίον μάλα τῇ <pb/> 
κόρῃ παρεστῶτα. Σοὶ μὲν οὖν ἐκείνην ἔδωκα· καὶ ἤδη 
σοι παῖδες, ἀγαθοὶ βουκόλοι καὶ γεωργοί· </p>
</div>
<div type="section" n="4">
<p><seg type="new-citation"/> νῦν δὲ 
Δάφνιν ποιμαίνω καὶ Χλόην· καὶ ἡνίκα ἂν αὐτοὺς εἰς ἓν 
συναγάγω τὸ ἑωθινόν, εἰς τὸν σὸν ἔρχομαι κῆπον καὶ τέρπομαι
 τοῖς ἄνθεσι καὶ τοῖς φυτοῖς κἀν ταῖς πηγαῖς ταύταις
 λούομαι. Διὰ τοῦτο καλὰ καὶ τὰ ἄνθη καὶ τὰ φυτά, 
τοῖς ἐμοῖς λουτροῖς ἀρδόμενα. </p>
</div>
<div type="section" n="5">
<p><seg type="new-citation"/> Ὅρα δὲ μή τί σοι τῶν 
φυτῶν κατακέκλασται, μή τις ὀπώρα τετρύγηται, μή τις 
ἄνθους ῥίζα πεπάτηται, μή τις πηγὴ τετάρακται, καὶ 
χαῖρε μόνος ἀνθρώπων ἐν γήρᾳ θεασάμενος τοῦτο τὸ 
παιδίον.» 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Ταῦτα εἰπὼν ἀνήλατο καθάπερ ἀηδόνος νεοττὸς 
ἐπὶ τὰς μυρρίνας, καὶ κλάδον ἀμείβων ἐκ κλάδου διὰ τῶν 
φύλλων ἀνεῖρπεν εἰς ἄκρον. Εἶδον αὐτοῦ καὶ πτέρυγας 
ἐκ τῶν ὤμων καὶ τοξάρια μεταξὺ τῶν πτερύγων [καὶ τῶν 
ὤμων], καὶ οὐκέτι εἶδον οὔτε ταῦτα οὔτε αὐτόν. </p>
</div>
<div type="section" n="2">
<p><seg type="new-citation"/> Εἰ 
δὲ μὴ μάτην ταύτας τὰς πολιὰς ἔφυσα μηδὲ γηράσας 
ματαιοτέρας τὰς φρένας ἐκτησάμην, Ἔρωτι, ὦ παῖδες 
κατέσπεισθε καὶ Ἔρωτι ὑμῶν μέλει.» 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Πάνυ ἐτέρφθησαν ὥσπερ μῦθον οὐ λόγον 
ἀκούοντες καὶ ἐπυνθάνοντο τί ἐστί ποτε ὁ Ἔρως, πότερα 
παῖς ἢ ὄρνις, καὶ τί δύναται. Πάλιν οὖν ὁ Φιλητᾶς ἔφη· 
«θεός ἐστιν, ὦ παῖδες, ὁ Ἔρως, νέος καὶ καλὸς καὶ πετόμενος·
 διὰ τοῦτο καὶ νεότητι χαίρει καὶ κάλλος διώκει 
καὶ τὰς ψυχὰς ἀναπτεροῖ. </p>
</div>
<div type="section" n="2">
<p><seg type="new-citation"/> Δύναται δὲ τοσοῦτον ὅσον 
οὐδὲ ὁ Ζεύς. Κρατεῖ μὲν στοιχείων, κρατεῖ δὲ ἄστρων, <pb/> 
κρατεῖ δὲ τῶν ὁμοίων θεῶν· οὐδὲ ὑμεῖς τοσοῦτον τῶν 
αἰγῶν καὶ τῶν προβάτων. </p>
</div>
<div type="section" n="3">
<p><seg type="new-citation"/> Τὰ ἄνθη πάντα Ἔρωτος 
ἔργα· τὰ φυτὰ ταῦτα τούτου ποιήματα· διὰ τοῦτον καὶ 
ποταμοὶ ῥέουσι καὶ ἄνεμοι πνέουσιν. </p>
</div>
<div type="section" n="4">
<p><seg type="new-citation"/> Ἔγνων δὲ ἐγὼ 
καὶ ταῦρον ἐρασθέντα, καὶ ὡς οἴστρῳ πληγεὶς ἐμυκᾶτο· 
καὶ τράγον φιλήσαντα αἶγα, καὶ ἠκολούθει πανταχοῦ. 
Αὐτὸς μὲν γὰρ ἤμην νέος καὶ ἠράσθην Ἀμαρυλλίδος· καὶ 
οὔτε τροφῆς ἐμεμνήμην οὔτε ποτὸν προσεφερόμην οὔτε 
ὕπνον ᾑρούμην. </p>
</div>
<div type="section" n="5">
<p><seg type="new-citation"/> Ἤλγουν τὴν ψυχήν, τὴν καρδίαν 
ἐπαλλόμην, τὸ σῶμα ἐψυχόμην· ἐβόων ὡς παιόμενος, 
ἐσιώπων ὡς νεκρούμενος, εἰς ποταμοὺς ἐνέβαινον ὡς καόμενος.
 </p>
</div>
<div type="section" n="6">
<p><seg type="new-citation"/> Ἐκάλουν τὸν Πᾶνα βοηθόν, ὡς καὶ αὐτὸν τῆς 
Πίτυος ἐρασθέντα· ἐπῄνουν τὴν Ἠχὼ τὸ Ἀμαρυλλίδος 
ὄνομα μετ' ἐμὲ καλοῦσαν· κατέκλων τὰς σύριγγας, ὅτι 
μοι τὰς μὲν βοῦς ἔθελγον, Ἀμαρυλλίδα δὲ οὐκ ἦγον. </p>
</div>
<div type="section" n="7">
<p>Ἔρωτος γὰρ οὐδὲν φάρμακον, οὐ πινόμενον, οὐκ ἐσθιόμενον,
 οὐκ ἐν ᾠδαῖς λαλούμενον, ὅτι μὴ φίλημα καὶ περιβολὴ
 καὶ συγκατακλιθῆναι γυμνοῖς σώμασι.» 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Φιλητᾶς μὲν τοσαῦτα παιδεύσας αὐτοὺς ἀπαλλάττεται,
 τυρούς τινας παρ' αὐτῶν καὶ ἔριφον ἤδη κεράστην
 λαβών· οἱ δὲ μόνοι καταλειφθέντες, καὶ τότε πρῶτον 
ἀκούσαντες τὸ Ἔρωτος ὄνομα τάς τε ψυχὰς συνεστάλησαν
 ὑπὸ λύπης, καὶ ἐπανελθόντες νύκτωρ εἰς τὰς ἐπαύλεις
 παρέβαλλον οἷς ἤκουσαν τὰ αὑτῶν. </p>
</div>
<div type="section" n="2">
<p><seg type="new-citation"/> «Ἀλγοῦσιν 
οἱ ἐρῶντες, καὶ ἡμεῖς· &lt;τροφῆς&gt; ἀμελοῦσιν· [ἵν'] ἠμελήκαμεν·
 καθεύδειν οὐ δύνανται, τοῦτο μὲν [καὶ] νῦν πάσχομεν <pb/>
 καὶ ἡμεῖς· κάεσθαι δοκοῦσι, καὶ παρ' ἡμῖν τὸ πῦρ· 
ἐπιθυμοῦσιν ἀλλήλους ὁρᾶν· διὰ τοῦτο θᾶττον εὐχόμεθα 
γενέσθαι τὴν ἡμέραν. </p>
</div>
<div type="section" n="3">
<p><seg type="new-citation"/> Σχεδὸν τοῦτό ἐστιν ὁ ἔρως, καὶ 
ἐρῶμεν ἀλλήλων οὐκ εἰδότες. Εἰ &lt;γὰρ&gt; τοῦτο μή ἐστιν 
[ὁ] ἔρως ἐγὼ δὲ ἐρώμενος, τί οὖν ταῦτα ἀλγοῦμεν, τί 
δὲ ἀλλήλους ζητοῦμεν; ἀληθῆ πάντα εἶπεν ὁ Φιλητᾶς. </p>
</div>
<div type="section" n="4">
<p>Τὸ ἐκ τοῦ κήπου παιδίον ὤφθη καὶ τοῖς πατράσιν 
ἡμῶν ὄναρ ἐκεῖνο καὶ νέμειν ἡμᾶς τὰς ἀγέλας ἐκέλευσε. 
Πῶς ἄν τις αὐτὸ λάβοι; σμικρόν ἐστι καὶ φεύξεται. Καὶ 
πῶς ἄν τις αὐτὸ φύγοι; πτερὰ ἔχει καὶ καταλήψεται. </p>
</div>
<div type="section" n="5">
<p>Ἐπὶ τὰς Νύμφας δεῖ βοηθοὺς καταφεύγειν. Ἀλλ' 
οὐδὲ Φιλητᾶν ὁ Πὰν ὠφέλησεν Ἀμαρυλλίδος ἐρῶντα. 
Ὅσα εἶπεν ἄρα φάρμακα, ταῦτα ζητητέα, φίλημα καὶ 
περιβολὴν καὶ κεῖσθαι γυμνοὺς χαμαί. Κρύος μέν, ἀλλὰ 
καρτερήσομεν δεύτεροι μετὰ Φιλητᾶν.» 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Τοῦτο αὐτοῖς γίνεται νυκτερινὸν παιδευτήριον. 
Καὶ ἀγαγόντες τῆς ἐπιούσης ἡμέρας τὰς ἀγέλας εἰς 
νομήν, ἐφίλησαν μὲν ἀλλήλους ἰδόντες καὶ—ὃ μήπω 
πρότερον ἐποίησαν—περιέβαλον τὰς χεῖρας ἐπαλλάξαντες·
 τὸ δὲ τρίτον ὤκνουν φάρμακον ἀποδυθέντες 
κατακλιθῆναι· θρασύτερον γὰρ οὐ μόνον παρθένων ἀλλὰ 
καὶ νέων αἰπόλων. </p>
</div>
<div type="section" n="2">
<p><seg type="new-citation"/> Πάλιν οὖν νὺξ ἀγρυπνίαν ἔχουσα <pb/> 
καὶ ἔννοιαν τῶν γεγενημένων καὶ κατάμεμψιν τῶν παραλελειμμένων.
 «Κατεφιλήσαμεν, καὶ οὐδὲν ὄφελος· περιεβάλομεν,
 καὶ οὐδὲν πλέον σχεδόν· τὸ οὖν &lt;συγ&gt;κατακλιθῆναι
 μόνον φάρμακον ἔρωτος. Πειρατέον καὶ τούτου· 
πάντως ἐν αὐτῷ τι κρεῖττον ἔσται φιλήματος.» 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Ἐπὶ τούτοις τοῖς λογισμοῖς οἷον εἰκὸς καὶ ὀνείρατα
 ἑώρων ἐρωτικά, τὰ φιλήματα, τὰς περιβολάς· καὶ 
ὅσα δὲ μεθ' ἡμέραν οὐκ ἔπραξαν, ταῦτα ὄναρ ἔπραξαν· 
γυμνοὶ μετ' ἀλλήλων ἔκειντο. </p>
</div>
<div type="section" n="2">
<p><seg type="new-citation"/> Ἐνθεώτεροι δὴ κατὰ 
τὴν ἐπιοῦσαν ἡμέραν ἀνέστησαν καὶ ῥοίζῳ τὰς ἀγέλας 
κατήλαυνον ἐπειγόμενοι πρὸς τὰ φιλήματα· καὶ ἰδόντες 
ἀλλήλους ἅμα μειδιάματι προσέδραμον. </p>
</div>
<div type="section" n="3">
<p><seg type="new-citation"/> Τὰ μὲν οὖν 
φιλήματα ἐγένετο καὶ ἡ περιβολὴ τῶν χειρῶν ἠκολούθησε, 
τὸ δὲ τρίτον φάρμακον ἐβράδυνε, μήτε τοῦ Δάφνιδος τολμῶντος
 εἰπεῖν, μήτε τῆς Χλόης βουλομένης κατάρχεσθαι, 
ἔστε τύχῃ καὶ τοῦτο ἔπραξαν. 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Καθεζόμενοι &lt;ἐπὶ&gt; στελέχους δρυὸς πλησίον 
ἀλλήλων καὶ γευσάμενοι τῆς ἐν φιλήματι τέρψεως ἀπλήστως
 ἐνεφοροῦντο τῆς ἡδονῆς. Ἦσαν δὲ καὶ χειρῶν 
περιβολαὶ θλῖψιν τοῖς στόμασι παρέχουσαι. </p>
</div>
<div type="section" n="2">
<p><seg type="new-citation"/> Κατὰ τὴν 
τῶν χειρῶν προσβολὴν βιαιότερον δή &lt;τι&gt; τοῦ Δάφνιδος 
ἐπισπασαμένου κλίνεταί πως ἐπὶ πλευρὰν ἡ Χλόη· κἀκεῖνος <pb/>
 δὲ συγκατακλίνεται τῷ φιλήματι ἀκολουθῶν. Καὶ 
γνωρίσαντες τῶν ὀνείρων τὴν εἰκόνα κατέκειντο πολὺν 
χρόνον ὥσπερ συνδεδεμένοι. </p>
</div>
<div type="section" n="3">
<p><seg type="new-citation"/> Εἰδότες δὲ τῶν ἐντεῦθεν 
οὐδὲν καὶ νομίσαντες τοῦτο εἶναι πέρας ἐρωτικῆς ἀπολαύσεως,
 μάτην τὸ πλεῖστον τῆς ἡμέρας δαπανήσαντες 
διελύθησαν καὶ τὰς ἀγέλας ἀπήλαυνον, τὴν νύκτα μισοῦντες.
 Ἴσως δὲ ἄν τι καὶ τῶν ἀληθῶν ἔπραξαν, εἰ μὴ 
θόρυβος τοιόσδε πᾶσαν τὴν ἀγροικίαν ἐκείνην κατέλαβε. 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Νέοι Μηθυμναῖοι πλούσιοι διαθέσθαι τὸν τρυγητὸν
 ἐν ξενικῇ τέρψει θελήσαντες, ναῦν μικρὰν καθελκύσαντες
 καὶ οἰκέτας προσκώπους καθίσαντες, τοὺς 
Μιτυληναίων ἀγροὺς παρέπλεον, ὅσοι θαλάσσης πλησίον. </p>
</div>
<div type="section" n="2">
<p>Εὐλίμενός τε γὰρ ἡ παραθαλασσία καὶ οἰκήσεσιν ἠσκημένη
 πολυτελῶς, καὶ λουτρὰ συνεχῆ, παράδεισοί τε καὶ 
ἄλση· τὰ μὲν φύσεως ἔργα, τὰ δ' ἀνθρώπων τέχνη· 
πάντα ἐνηβῆσαι καλά. </p>
</div>
<div type="section" n="3">
<p><seg type="new-citation"/> Παραπλέοντες δὲ καὶ ἐνορμιζόμενοι
 κακὸν μὲν ἐποίουν οὐδέν, τέρψεις δὲ ποικίλας 
ἐτέρποντο, ποτὲ μὲν ἀγκίστροις καλάμων ἀπηρτημένοις 
ἐκ λίνου λεπτοῦ πετραίους ἰχθῦς ἁλιεύοντες ἐκ πέτρας 
ἁλιτενοῦς, ποτὲ δὲ κυσὶ καὶ δικτύοις λαγὼς φεύγοντας 
τὸν ἐν ταῖς ἀμπέλοις θόρυβον λαμβάνοντες· </p>
</div>
<div type="section" n="4">
<p><seg type="new-citation"/> ἤδη δὲ 
καὶ ὀρνίθων ἄγρας ἐμέλησεν αὐτοῖς, καὶ ἔλαβον βρόχοις 
χῆνας ἀγρίους καὶ νήττας καὶ ὠτίδας, ὥστε ἡ τέρψις 
αὐτοῖς καὶ τραπέζης ὠφέλειαν παρεῖχεν. Εἰ δέ τινος 
προσέδει, παρὰ τῶν ἐν τοῖς ἀγροῖς ἐλάμβανον, περιττοτέρους <pb/>
 τῆς ἀξίας ὀβολοὺς καταβάλλοντες. </p>
</div>
<div type="section" n="5">
<p><seg type="new-citation"/> Ἔδει δὲ 
μόνον ἄρτου καὶ οἴνου καὶ στέγης· οὐ γὰρ ἀσφαλὲς ἐδόκει
 μετοπωρινῆς ὥρας ἐνεστώσης ἐνθαλαττεύειν· ὥστε 
καὶ τὴν ναῦν ἀνεῖλκον ἐπὶ τὴν γῆν νύκτα χειμέριον δεδοικότες.
 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Τῶν δή τις ἀγροίκων ἐς ἀνολκὴν λίθου θλίβοντος
 τὰ πατηθέντα βοτρύδια χρῄζων σχοίνου, τῆς πρότερον
 ῥαγείσης, κρύφα ἐπὶ τὴν θάλασσαν ἐλθών, ἀφρουρήτῳ 
τῇ νηῒ προσελθών, τὸ πεῖσμα ἐκλύσας, οἴκαδε κομίσας ἐς 
ὅ τι ἔχρῃζεν ἐχρήσατο. </p>
</div>
<div type="section" n="2">
<p><seg type="new-citation"/> Ἕωθεν οὖν οἱ Μηθυμναῖοι 
νεανίσκοι ζήτησιν ἐποιοῦντο τοῦ πείσματος καὶ—ὡμολόγει
 γὰρ οὐδεὶς τὴν κλοπὴν—ὀλίγα μεμψάμενοι τοὺς ξενοδόχους
 ἀπέπλεον· καὶ σταδίους τριάκοντα παρελάσαντες 
προσορμίζονται τοῖς ἀγροῖς, ἐν οἷς ᾤκουν ὁ Δάφνις καὶ 
ἡ Χλόη· ἐδόκει γὰρ αὐτοῖς καλὸν εἶναι τὸ πεδίον ἐς θήραν 
λαγῶν. </p>
</div>
<div type="section" n="3">
<p><seg type="new-citation"/> Σχοῖνον μὲν οὖν οὐκ εἶχον ὥστε ἐκδήσασθαι 
πεῖσμα· λύγον δὲ χλωρὰν μακρὰν στρέψαντες ὡς σχοῖνον, 
ταύτῃ τὴν ναῦν ἐκ τῆς πρύμνης ἄκρας εἰς τὴν γῆν ἔδησαν·
 ἔπειτα τοὺς κύνας ἀφέντες ῥινηλατεῖν ἐν ταῖς 
εὐκαίροις φαινομέναις τῶν ὁδῶν ἐλινοστάτουν. </p>
</div>
<div type="section" n="4">
<p><seg type="new-citation"/> Οἱ 
μὲν δὴ κύνες ἅμα ὑλακῇ διαθέοντες ἐφόβησαν τὰς αἶγας· 
αἱ δὲ τὰ ὀρεινὰ καταλιποῦσαι μᾶλλόν τι πρὸς τὴν θάλασσαν 
ὥρμησαν· ἔχουσαι δὲ οὐδὲν ἐν ψάμμῳ τρώξιμον, ἐλθοῦσαι 
πρὸς τὴν ναῦν αἱ θρασύτεραι αὐτῶν τὴν λύγον τὴν χλωράν, 
ᾗ δέδετο ἡ ναῦς, ἀπέφαγον. <pb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Ἦν δέ τι καὶ κλυδώνιον ἐν τῇ θαλάσσῃ, κινηθέντος
 ἀπὸ τῶν ὀρῶν πνεύματος. Ταχὺ δὴ μάλα λυθεῖσαν
 αὐτὴν ὑπήνεγκεν ἡ παλίρροια τοῦ κύματος καὶ ἐς τὸ 
πέλαγος μετέωρον ἔφερεν. </p>
</div>
<div type="section" n="2">
<p><seg type="new-citation"/> Αἰσθήσεως δὴ τοῖς Μηθυμναίοις
 γενομένης οἱ μὲν ἐπὶ τὴν θάλασσαν ἔθεον, οἱ δὲ 
τοὺς κύνας συνέλεγον· ἐβόων δὲ πάντες, ὡς πάντας τοὺς 
ἐκ τῶν πλησίον ἀγρῶν ἀκούσαντας συνελθεῖν. Ἀλλ' ἦν 
οὐδὲν ὄφελος· τοῦ γὰρ πνεύματος ἀκμάζοντος ἀσχέτῳ 
τάχει κατὰ ῥοῦν ἡ ναῦς ἐφέρετο. </p>
</div>
<div type="section" n="3">
<p><seg type="new-citation"/> Οἱ δ' οὖν οὐκ ὀλίγων 
κτημάτων [οἱ Μηθυμναῖοι] στερόμενοι ἐζήτουν τὸν νέμοντα 
τὰς αἶγας· καὶ εὑρόντες τὸν Δάφνιν ἔπαιον, ἀπέδυον· 
εἷς δέ τις καὶ κυνόδεσμον ἀράμενος περιῆγε τὰς χεῖρας 
ὡς δήσων. </p>
</div>
<div type="section" n="4">
<p><seg type="new-citation"/> Ὁ δὲ ἐβόα τε παιόμενος καὶ ἱκέτευε τοὺς 
ἀγροίκους καὶ πρώτους γε τὸν Λάμωνα καὶ τὸν Δρύαντα 
βοηθοὺς ἐπεκαλεῖτο. Οἱ δὲ ἀντείχοντο σκληροὶ γέροντες 
καὶ χεῖρας ἐκ γεωργικῶν ἔργων ἰσχυρὰς ἔχοντες, καὶ 
ἠξίουν δικαιολογήσασθαι περὶ τῶν γεγενημένων. 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Ταὐτὰ δὲ καὶ τῶν ἄλλων ἀξιούντων δικαστὴν 
καθίζουσι Φιλητᾶν τὸν βουκόλον· πρεσβύτατός τε γὰρ ἦν 
τῶν παρόντων καὶ κλέος εἶχεν ἐν τοῖς κωμήταις δικαιοσύνης
 περιττῆς. Πρῶτοι δὲ κατηγόρουν οἱ Μηθυμναῖοι 
σαφῆ καὶ σύντομα, βουκόλον ἔχοντες δικαστήν. </p>
</div>
<div type="section" n="2">
<p rend="indent(1)">«Ἤλθομεν εἰς τούτους τοὺς ἀγροὺς θηρᾶσαι θέλοντες.
 Τὴν μὲν οὖν ναῦν λύγῳ χλωρᾷ δήσαντες ἐπὶ 
τῆς ἀκτῆς κατελίπομεν, αὐτοὶ δὲ διὰ τῶν κυνῶν ζήτησιν 
ἐποιούμεθα θηρίων. Ἐν τούτῳ πρὸς τὴν θάλασσαν αἱ <pb/> 
αἶγες τούτου κατελθοῦσαι τήν τε λύγον κατεσθίουσι καὶ 
τὴν ναῦν ἀπολύουσιν. </p>
</div>
<div type="section" n="3">
<p><seg type="new-citation"/> Εἶδες αὐτὴν ἐπὶ τῇ θαλάσσῃ 
φερομένην, πόσων οἴει μεστὴν ἀγαθῶν; Οἵα μὲν ἐσθὴς 
ἀπόλωλεν, οἷος δὲ κόσμος κυνῶν, ὅσον δὲ ἀργύριον. Τοὺς 
ἀγροὺς ἄν τις τούτους ἐκεῖνα ἔχων ὠνήσαιτο. Ἀνθ' ὧν 
ἀξιοῦμεν ἄγειν τοῦτον, πονηρὸν ὄντα αἰπόλον, ὃς ἐπὶ τῆς 
θαλάσσης νέμει τὰς αἶγας ὡς ναύτης.» 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Τοσαῦτα οἱ Μηθυμναῖοι κατηγόρησαν· ὁ δὲ 
Δάφνις διέκειτο μὲν κακῶς ὑπὸ τῶν πληγῶν, Χλόην δὲ 
ὁρῶν παροῦσαν πάντων κατεφρόνει καὶ ὧδε εἶπεν· 
«Ἐγὼ νέμω τὰς αἶγας καλῶς. Οὐδέποτε ᾐτιάσατο 
κωμήτης οὐδὲ εἷς ὡς ἢ κῆπόν τινος αἲξ ἐμὴ κατεβοσκήσατο
 ἢ ἄμπελον βλαστάνουσαν κατέκλασεν. </p>
</div>
<div type="section" n="2">
<p><seg type="new-citation"/> Οὗτοι 
δέ εἰσι κυνηγέται πονηροὶ καὶ κύνας ἔχουσι κακῶς πεπαιδευμένους,
 οἵτινες τρέχοντες πολλὰ καὶ ὑλακτοῦντες 
σκληρὰ κατεδίωξαν αὐτὰς ἐκ τῶν ὀρῶν καὶ τῶν πεδίων 
ἐπὶ τὴν θάλασσαν, ὥσπερ λύκοι. </p>
</div>
<div type="section" n="3">
<p><seg type="new-citation"/> Ἀλλὰ ἀπέφαγον τὴν 
λύγον· οὐ γὰρ εἶχον ἐν ψάμμῳ πόαν ἢ κόμαρον ἢ θύμον· 
Ἀλλὰ ἀπώλετο ἡ ναῦς ὑπὸ τοῦ πνεύματος καὶ τῆς θαλάσσης·
 ταῦτα χειμῶνος, οὐκ αἰγῶν ἐστιν ἔργα. Ἀλλὰ ἐσθὴς 
ἐνέκειτο καὶ ἄργυρος· καὶ τίς πιστεύσει νοῦν ἔχων ὅτι 
τοσαῦτα φέρουσα ναῦς πεῖσμα εἶχε λύγον;» 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Τούτοις ἐπεδάκρυσεν ὁ Δάφνις καὶ εἰς οἶκτον 
ὑπηγάγετο τοὺς ἀγροίκους πολύν, ὥστε ὁ Φιλητᾶς, ὁ 
δικαστής, ὤμνυε Πᾶνα καὶ Νύμφας μηδὲν ἀδικεῖν Δάφνιν, <pb/> 
ἀλλὰ μηδὲ τὰς αἶγας, τὴν δὲ θάλασσαν καὶ τὸν ἄνεμον,
 ὧν ἄλλους εἶναι δικαστάς. </p>
</div>
<div type="section" n="2">
<p><seg type="new-citation"/> Οὐκ ἔπειθε ταῦτα 
Φιλητᾶς Μηθυμναίους λέγων, ἀλλ' ὑπ' ὀργῆς ὁρμήσαντες
 ἦγον τὸν Δάφνιν πάλιν καὶ συνδεῖν ἤθελον. </p>
</div>
<div type="section" n="3">
<p>Ἐνταῦθα οἱ κωμῆται ταραχθέντες ἐπιπηδῶσιν αὐτοῖς 
ὡσεὶ ψᾶρες ἢ κολοιοί· καὶ ταχὺ μὲν ἀφαιροῦνται τὸν 
Δάφνιν ἤδη καὶ αὐτὸν μαχόμενον, ταχὺ δὲ ξύλοις παίοντες 
ἐκείνους εἰς φυγὴν ἔτρεψαν· ἀπέστησαν δὲ οὐ πρότερον 
ἔστε τῶν ὅρων αὐτοὺς ἐξήλασαν ἐς ἄλλους ἀγρούς. 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Διωκόντων δὴ τοὺς Μηθυμναίους ἐκείνων ἡ 
Χλόη κατὰ πολλὴν ἡσυχίαν ἄγει πρὸς τὰς Νύμφας τὸν 
Δάφνιν καὶ ἀπονίπτει τε τὸ πρόσωπον ᾑμαγμένον ἐκ τῶν 
ῥινῶν ῥαγεισῶν ὑπὸ πληγῆς τινος, καὶ τῆς πήρας προκομίσασα
 ζυμίτου μέρος καὶ τυροῦ τμῆμά τι, δίδωσι 
φαγεῖν· τό τε μάλιστα ἀνακτησόμενον αὐτόν, φίλημα 
ἐφίλησε μελιτῶδες ἁπαλοῖς τοῖς χείλεσι. 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Τότε μὲν δὴ παρὰ τοσοῦτον Δάφνις ἦλθε 
κακοῦ. Τὸ δὲ πρᾶγμα οὐ ταύτῃ πέπαυτο, ἀλλ' ἐλθόντες 
οἱ Μηθυμναῖοι μόλις εἰς τὴν ἑαυτῶν, ὁδοιπόροι μὲν ἀντὶ 
ναυτῶν, τραυματίαι δὲ ἀντὶ τρυφώντων, ἐκκλησίαν τε 
συνήγαγον τῶν πολιτῶν καὶ ἱκετηρίας θέντες ἱκέτευον <pb/> 
τιμωρίας ἀξιωθῆναι· </p>
</div>
<div type="section" n="2">
<p><seg type="new-citation"/> τῶν μὲν ἀληθῶν λέγοντες οὐδὲ 
ἕν, μὴ καὶ πρὸς καταγέλαστοι γένοιντο τοιαῦτα καὶ τοσαῦτα 
παθόντες ὑπὸ ποιμένων, κατηγοροῦντες δὲ Μιτυληναίων, 
ὡς τὴν ναῦν ἀφελομένων καὶ τὰ χρήματα διαρπασάντων 
πολέμου νόμῳ. </p>
</div>
<div type="section" n="3">
<p><seg type="new-citation"/> Οἱ δὲ πιστεύοντες διὰ τὰ τραύματα 
καὶ νεανίσκοις τῶν πρώτων παρ' αὐτοῖς οἰκιῶν τιμωρῆσαι 
δίκαιον νομίζοντες Μιτυληναίοις μὲν πόλεμον ἀκήρυκτον 
ἐψηφίσαντο· τὸν δὲ στρατηγὸν ἐκέλευσαν δέκα ναῦς καθελκύσαντα
 κακουργεῖν αὐτῶν τὴν παραλίαν· πλησίον γὰρ 
χειμῶνος ὄντος οὐκ ἦν ἀσφαλὲς μείζονα στόλον πιστεύειν 
τῇ θαλάσσῃ. 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Ὁ δὲ εὐθὺς τῆς ἐπιούσης ἀναγόμενος αὐτερέταις
 στρατιώταις ἐπέπλει τοῖς παραθαλασσίοις τῶν Μιτυληναίων
 ἀγροῖς. Καὶ πολλὰ μὲν ἥρπαζε ποίμνια, πολὺν 
δὲ σῖτον καὶ οἶνον, ἄρτι πεπαυμένου τοῦ τρυγητοῦ, καὶ 
ἀνθρώπους δὲ οὐκ ὀλίγους, ὅσοι τούτων ἐργάται. </p>
</div>
<div type="section" n="2">
<p><seg type="new-citation"/> Ἐπέπλευσε
 καὶ τοῖς τῆς Χλόης ἀγροῖς καὶ τοῦ Δάφνιδος, καὶ 
ἀπόβασιν ὀξεῖαν θέμενος λείαν ἤλαυνε τὰ ἐν ποσίν. Ὁ 
μὲν &lt;δὴ&gt; Δάφνις οὐκ ἔνεμε τὰς αἶγας ἀλλ' ἐς τὴν ὕλην 
ἀνελθὼν φυλλάδα χλωρὰν ἔκοπτεν, ὡς ἔχοι τοῦ χειμῶνος 
παρέχειν τοῖς ἐρίφοις τροφήν· ὥστε ἄνωθεν θεασάμενος 
τὴν καταδρομὴν ἐνέκρυψεν αὑτὸν στελέχει κοίλῳ ξηρᾶς 
ὀξύης· </p>
</div>
<div type="section" n="3">
<p><seg type="new-citation"/> ἡ δὲ Χλόη παρῆν ταῖς ἀγέλαις καὶ διωκομένη
 καταφεύγει πρὸς τὰς Νύμφας ἱκέτις καὶ ἐδεῖτο 
φείσασθαι καὶ ὧν ἔνεμε καὶ αὐτῆς διὰ τὰς θεάς. Ἀλλ' <pb/> 
ἦν οὐδὲν ὄφελος· οἱ γὰρ Μηθυμναῖοι πολλὰ τῶν ἀγαλμάτων
 κατακερτομήσαντες καὶ τὰς ἀγέλας ἤλασαν κἀκείνην
 ἤγαγον ὥσπερ αἶγα ἢ πρόβατον παίοντες λύγοις. 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Ἔχοντες δὲ ἤδη τὰς ναῦς παντοδαπῆς ἁρπαγῆς
 μεστάς, οὐκέτ' ἐγίνωσκον περαιτέρω πλεῖν, ἀλλὰ τὸν 
οἴκαδε πλοῦν ἐποιοῦντο καὶ τὸν χειμῶνα καὶ τοὺς πολεμίους
 δεδιότες. Οἱ μὲν οὖν ἀπέπλεον εἰρεσίᾳ προσταλαιπωροῦντες·
 ἄνεμος γὰρ οὐκ ἦν· </p>
</div>
<div type="section" n="2">
<p><seg type="new-citation"/> ὁ δὲ Δάφνις 
ἡσυχίας γενομένης ἐλθὼν εἰς τὸ πεδίον ἔνθα ἔνεμον, καὶ 
μήτε τὰς αἶγας ἰδὼν μήτε τὰ πρόβατα καταλαβὼν μήτε 
Χλόην εὑρὼν ἀλλὰ ἐρημίαν πολλὴν καὶ τὴν σύριγγα ἐρριμμένην,
 ᾗ συνήθως ἐτέρπετο ἡ Χλόη, 
</p>
</div>
<div type="section" n="3">
<p><seg type="new-citation"/> μέγα βοῶν καὶ 
ἐλεεινὸν κωκύων ποτὲ μὲν πρὸς τὴν φηγὸν ἔτρεχεν ἔνθα 
ἐκαθέζοντο, ποτὲ δὲ ἐπὶ τὴν θάλασσαν ὡς ὀψόμενος 
αὐτήν, ποτὲ δὲ ἐπὶ τὰς Νύμφας, ἐφ' ἃς διωκομένη κατέφυγεν.
 Ἐνταῦθα καὶ ἔρριψεν ἑαυτὸν χαμαὶ καὶ ταῖς Νύμφαις
 ὡς προδούσαις κατεμέμφετο. 
<lb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">«Ἀφ' ὑμῶν ἡρπάσθη Χλόη, καὶ τοῦτο ὑμεῖς 
ἰδεῖν ὑπεμείνατε; ἡ τοὺς στεφάνους ὑμῖν πλέκουσα, ἡ 
σπένδουσα τοῦ πρώτου γάλακτος, ἧς καὶ ἡ σῦριγξ ἥδε 
ἀνάθημα; </p>
</div>
<div type="section" n="2">
<p><seg type="new-citation"/> Αἶγα μὲν οὐδὲ μίαν μοι λύκος ἥρπασε, 
πολέμιοι δὲ τὴν ἀγέλην &lt;ὅλην&gt; καὶ τὴν συννέμουσαν. Καὶ 
τὰς μὲν αἶγας ἀποδεροῦσι καὶ τὰ πρόβατα καταθύσουσι, <pb/> 
Χλόη δὲ λοιπὸν πόλιν οἰκήσει. </p>
</div>
<div type="section" n="3">
<p><seg type="new-citation"/> Ποίοις ποσὶν ἄπειμι 
παρὰ τὸν πατέρα καὶ τὴν μητέρα ἄνευ τῶν αἰγῶν, ἄνευ 
Χλόης, λιπεργάτης ἐσόμενος; ἔχω γὰρ νέμειν ἔτι οὐδέν. </p>
</div>
<div type="section" n="4">
<p>Ἐνταῦθα περιμενῶ κείμενος ἢ θάνατον ἢ πόλεμον δεύτερον.
 Ἆρα καὶ σύ, Χλόη, τοιαῦτα πάσχεις; ἆρα μέμνησαι
 τοῦ πεδίου τοῦδε καὶ τῶν Νυμφῶν τῶνδε κἀμοῦ; ἢ 
παραμυθοῦνταί σε τὰ πρόβατα καὶ αἱ αἶγες αἰχμάλωτοι 
μετὰ σοῦ γενόμεναι;» 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Τοιαῦτα λέγοντα αὐτὸν ἐκ τῶν δακρύων καὶ 
τῆς λύπης ὕπνος βαθὺς καταλαμβάνει. Καὶ αὐτῷ αἱ τρεῖς 
ἐφίστανται Νύμφαι, μεγάλαι γυναῖκες καὶ καλαί, ἡμίγυμνοι
 καὶ ἀνυπόδετοι, τὰς κόμας λελυμέναι καὶ τοῖς ἀγάλμασιν
 ὅμοιαι. </p>
</div>
<div type="section" n="2">
<p><seg type="new-citation"/> Καὶ τὸ μὲν πρῶτον ἐῴκεσαν ἐλεοῦσαι τὸν 
Δάφνιν· ἔπειτα ἡ πρεσβυτάτη λέγει ἐπιρρωννύουσα. 
</p><p rend=" indent(1)">«Μηδὲν ἡμᾶς μέμφου, Δάφνι· Χλόης γὰρ ἡμῖν μᾶλλον 
ἢ σοὶ μέλει. Ἡμεῖς τοι καὶ παιδίον οὖσαν αὐτὴν ἠλεήσαμεν
 καὶ ἐν τῷδε τῷ ἄντρῳ κειμένην [αὐτὴν] ἀνεθρέψαμεν.
 </p>
</div>
<div type="section" n="3">
<p><seg type="new-citation"/> Ἐκείνῃ &lt;καὶ&gt; πεδίοις κοινὸν οὐδὲν καὶ τοῖς προβατίοις
 τοῦ Δρύαντος. Καὶ νῦν δὲ ἡμῖν πεφρόντισται τὸ 
κατ' ἐκείνην, ὡς μήτε εἰς τὴν Μήθυμναν κομισθεῖσα δουλεύοι
 μὴτε μέρος γένοιτο λείας πολεμικῆς. </p>
</div>
<div type="section" n="4">
<p><seg type="new-citation"/> Καὶ τὸν 
Πᾶνα ἐκεῖνον τὸν ὑπὸ τῇ πίτυϊ ἱδρυμένον ὃν ὑμεῖς οὐδέποτε 
οὐδὲ ἄνθεσιν ἐτιμήσατε, τούτου ἐδεήθημεν ἐπίκουρον γενέσθαι
 Χλόης; συνήθης γὰρ στρατοπέδοις μᾶλλον ἡμῶν 
καὶ πολλοὺς ἤδη πολέμους ἐπολέμησε τὴν ἀγροικίαν καταλιπών· <pb/>
 καὶ ἄπεισι τοῖς Μηθυμναίοις οὐκ ἀγαθὸς πολέμιος. </p>
</div>
<div type="section" n="5">
<p>Κάμνε δὲ μηδέν, ἀλλ' ἀναστὰς ὄφθητι Λάμωνι καὶ 
Μυρτάλῃ, οἳ καὶ αὐτοὶ κεῖνται χαμαί, νομίζοντες καὶ σὲ 
μέρος γεγονέναι τῆς ἁρπαγῆς· Χλόη γάρ σοι τῆς ἐπιούσης 
ἀφίξεται μετὰ τῶν αἰγῶν, μετὰ τῶν προβάτων, καὶ νεμήσετε
 κοινῇ καὶ συρίσετε κοινῇ· τὰ δὲ ἄλλα μελήσει περὶ 
ὑμῶν Ἔρωτι.» 
<lb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">Τοιαῦτα ἰδὼν καὶ ἀκούσας Δάφνις ἀναπηδήσας 
τῶν ὕπνων καὶ κοινῇ ὑφ' ἡδονῆς καὶ λύπης δακρύων τὰ 
ἀγάλματα τῶν Νυμφῶν προσεκύνει καὶ ἐπηγγέλλετο σωθείσης
 Χλόης θύσειν τῶν αἰγῶν τὴν ἀρίστην. </p>
</div>
<div type="section" n="2">
<p><seg type="new-citation"/> Δραμὼν δὲ 
καὶ ἐπὶ τὴν πίτυν, ἔνθα τὸ τοῦ Πανὸς ἄγαλμα ἵδρυτο 
τραγοσκελές, κερασφόρον, τῇ μὲν σύριγγα τῇ δὲ τράγον 
πηδῶντα κατέχον, κἀκεῖνον προσεκύνει καὶ ηὔχετο ὑπὲρ 
τῆς Χλόης καὶ τράγον θύσειν ἐπηγγέλλετο. </p>
</div>
<div type="section" n="3">
<p><seg type="new-citation"/> Καὶ μόλις 
ποτὲ περὶ ἡλίου καταφορὰς παυσάμενος δακρύων καὶ 
εὐχῶν, ἀράμενος τὰς φυλλάδας, ἃς ἔκοψεν, ἐπανῆλθεν εἰς 
τὴν ἔπαυλιν, καὶ τοὺς ἀμφὶ τὸν Λάμωνα πένθους ἀπαλλάξας,
 εὐφροσύνης ἐμπλήσας, 
</p>
</div>
<div type="section" n="4">
<p><seg type="new-citation"/> τροφῆς τε ἐγεύσατο καὶ 
εἰς ὕπνον ὥρμησεν οὐδὲ τοῦτον ἄδακρυν, ἀλλ' εὐχόμενος 
μὲν αὖθις τὰς Νύμφας ὄναρ ἰδεῖν, εὐχόμενος δὲ τὴν ἡμέραν
 γενέσθαι ταχέως, ἐν ᾗ Χλόην ἐπηγγείλαντο αὐτῷ. 
Νυκτῶν πασῶν ἐκείνη ἔδοξε μακροτάτη γεγονέναι· ἐπράχθη 
δὲ ἐπ' αὐτῆς τάδε. <pb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Ὁ στρατηγὸς ὁ τῶν Μηθυμναίων ὅσον δέκα 
σταδίους ἀπελάσας ἠθέλησε τοὺς στρατιώτας τῇ καταδρομῇ
 κεκμηκότας ἀναλαβεῖν. </p>
</div>
<div type="section" n="2">
<p><seg type="new-citation"/> Ἄκρας οὖν ἐπεμβαινούσης
 τῷ πελάγει λαβόμενος ἐπεκτεινομένης μηνοειδῶς, ἧς 
ἐντὸς θάλασσα γαληνότερον τῶν λιμένων ὅρμον εἰργάζετο, 
ἐνταῦθα τὰς ναῦς ἐπ' ἀγκυρῶν μετεώρους διορμίσας, ὡς 
μηδεμίαν ἐκ τῆς γῆς τῶν ἀγροίκων τινὰ λυπῆσαι, ἀνῆκε 
τοὺς Μηθυμναίους εἰς τέρψιν εἰρηνικήν. </p>
</div>
<div type="section" n="3">
<p><seg type="new-citation"/> Οἱ δὲ ἔχοντες 
πάντων ἀφθονίαν ἐκ τῆς ἁρπαγῆς ἔπινον, ἔπαιζον, ἐπινίκιον
 ἑορτὴν ἐμιμοῦντο. Ἄρτι δὲ παυομένης ἡμέρας 
καὶ τῆς τέρψεως ἐς νύκτα ληγούσης αἰφνίδιον μὲν ἡ γῆ 
πᾶσα ἐδόκει λάμπεσθαι πυρί, κτύπος δὲ ἠκούετο ῥόθιος 
κωπῶν, ὡς ἐπιπλέοντος μεγάλου στόλου. </p>
</div>
<div type="section" n="4">
<p><seg type="new-citation"/> Ἐβόα τις 
ὁπλίζεσθαι, τὸν στρατηγὸν ἄλλος ἐκάλει, καὶ τετρῶσθαι τις 
ἐδόκει, καὶ σχῆμά τις ἔκειτο νεκροῦ μιμούμενος. Εἴκασεν 
ἄν τις ὁρᾶν νυκτομαχίαν οὐ παρόντων πολεμίων. 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Τῆς δὲ νυκτὸς αὐτοῖς τοιαύτης γενομένης 
ἐπῆλθεν ἡ ἡμέρα πολὺ τῆς νυκτὸς φοβερωτέρα. Οἱ τράγοι 
μὲν οἱ τοῦ Δάφνιδος καὶ αἱ αἶγες κιττὸν ἐν τοῖς κέρασι 
κορυμβοφόρον εἶχον, οἱ δὲ κριοὶ καὶ αἱ ὄϊες τῆς Χλόης 
λύκων ὠρυγμὸν ὠρύοντο. </p>
</div>
<div type="section" n="2">
<p><seg type="new-citation"/> Ὤφθη δὲ καὶ αὐτὴ πίτυος 
ἐστεφανωμένη. Ἐγίνετο καὶ περὶ τὴν θάλασσαν αὐτὴν 
πολλὰ παράδοξα. Αἵ τε γὰρ ἄγκυραι κατὰ βυθοῦ πειρωμένων
 ἀναφέρειν ἔμενον, αἵ τε κῶπαι καθιέντων εἰς εἰρεσίαν
 ἐθραύοντο· καὶ δελφῖνες πηδῶντες ἐξ ἁλὸς ταῖς οὐραῖς <pb/>
 παίοντες τὰς ναῦς ἔλυον τὰ γομφώματα. </p>
</div>
<div type="section" n="3">
<p><seg type="new-citation"/> Ἠκούετό 
τις καὶ ἀπὸ τῆς ὀρθίου πέτρας τῆς ὑπὲρ τὴν ἄκραν σύριγγος
 ἦχος· ἀλλὰ οὐκ ἔτερπεν ὡς σῦριγξ, ἐφόβει δὲ τοὺς 
ἀκούοντας ὡς σάλπιγξ. </p>
</div>
<div type="section" n="4">
<p><seg type="new-citation"/> Ἐταράττοντο οὖν καὶ ἐπὶ τὰ 
ὅπλα ἔθεον καὶ πολεμίους ἐκάλουν τοὺς οὐ βλεπομένους, 
ὥστε πάλιν ηὔχοντο νύκτα ἐπελθεῖν, ὡς τευξόμενοι σπονδῶν
 ἐν αὐτῇ. </p>
</div>
<div type="section" n="5">
<p><seg type="new-citation"/> Συνετὰ μὲν οὖν πᾶσιν ἦν τὰ γινόμενα 
τοῖς φρονοῦσιν ὀρθῶς ὅτι ἐκ Πανὸς ἦν τὰ φαντάσματα καὶ 
ἀκούσματα μηνίοντός τι τοῖς ναύταις· οὐκ εἶχον δὲ τὴν αἰτίαν 
συμβαλεῖν—οὐδὲν γὰρ ἱερὸν σεσύλητο Πανός—, ἔστε 
ἀμφὶ μέσην ἡμέραν ἐς ὕπνον οὐκ ἀθεεὶ τοῦ στρατηγοῦ 
καταπεσόντος αὐτὸς ὁ Πὰν ὤφθη τοιάδε λέγων· 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">«Ὦ πάντων ἀνοσιώτατοι καὶ ἀσεβέστατοι, 
τί ταῦτα μαινομέναις φρεσὶν ἐτολμήσατε; Πολέμου μὲν 
τὴν ἀγροικίαν ἐνεπλήσατε τὴν ἐμοὶ φίλην, ἀγέλας δὲ 
βοῶν καὶ αἰγῶν καὶ ποιμνίων ἀπηλάσατε τὰς ἐμοὶ μελομένας·
 </p>
</div>
<div type="section" n="2">
<p><seg type="new-citation"/> ἀπεσπάσατε δὲ βωμῶν παρθένον, ἐξ ἧς 
Ἔρως μῦθον ποιῆσαι θέλει· καὶ οὔτε τὰς Νύμφας ᾐδέσθητε
 βλεπούσας οὔτε τὸν Πᾶνα ἐμέ. Οὔτ' οὖν Μήθυμναν
 ὄψεσθε μετὰ τοιούτων λαφύρων πλέοντες, οὔτε 
τήνδε φεύξεσθε τὴν σύριγγα τὴν ὑμᾶς ταράττουσαν· </p>
</div>
<div type="section" n="3">
<p>ἀλλὰ ὑμᾶς βορὰν ἰχθύων θήσω καταδύσας, εἰ μὴ τὴν 
ταχίστην καὶ Χλόην ταῖς Νύμφαις ἀποδώσεις καὶ τὰς 
ἀγέλας Χλόης καὶ τὰς αἶγας καὶ τὰ πρόβατα. Ἀνάστα 
δὴ καὶ ἐκβίβαζε τὴν κόρην μεθ' ὧν εἶπον. Ἡγήσομαι δὲ 
ἐγὼ καὶ σοὶ τοῦ πλοῦ κἀκείνῃ τῆς ὁδοῦ.» <pb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">Πάνυ οὖν τεθορυβημένος ὁ Βρύαξις—οὕτω 
γὰρ ἐκαλεῖτο ὁ στρατηγὸς—ἀναπηδᾷ καὶ τῶν νεῶν καλέσας 
τοὺς ἡγεμόνας ἐκέλευσε τὴν ταχίστην ἐν τοῖς αἰχμαλώτοις 
ἀναζητεῖσθαι Χλόην. </p>
</div>
<div type="section" n="2">
<p><seg type="new-citation"/> Οἱ δὲ ταχέως καὶ ἀνεῦρον καὶ 
εἰς ὀφθαλμοὺς ἐκόμισαν· ἐκαθέζετο γὰρ τῆς πίτυος ἐστεφανωμένη.
 Σύμβολον δὴ καὶ τοῦτο τῆς ἐν τοῖς ὀνείροις 
ὄψεως ποιούμενος ἐπ' αὐτῆς τῆς ναυαρχίδος εἰς τὴν γῆν 
αὐτὴν κομίζει. </p>
</div>
<div type="section" n="3">
<p><seg type="new-citation"/> Κἀκείνη ἄρτι ἀποβεβήκει καὶ σύριγγος 
ἦχος ἀκούεται πάλιν ἐκ τῆς πέτρας, οὐκέτι πολεμικὸς 
καὶ φοβερός, ἀλλὰ ποιμενικὸς καὶ οἷος εἰς νομὴν ἡγεῖται 
ποιμνίων. Καὶ τά τε πρόβατα κατὰ τῆς ἀποβάθρας ἐξέτρεχεν
 ἐξολισθαίνοντα τοῖς κέρασι τῶν χηλῶν, καὶ αἱ αἶγες 
πολὺ θρασύτερον, οἷα καὶ κρημνοβατεῖν εἰθισμέναι. 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">Καὶ ταῦτα μὲν περιίσταται κύκλῳ τὴν Χλόην 
ὥσπερ χορός, σκιρτῶντα καὶ βληχώμενα καὶ ὅμοια χαίρουσιν·
 αἱ δὲ τῶν ἄλλων αἰπόλων αἶγες καὶ τὰ πρόβατα καὶ 
τὰ βουκόλια κατὰ χώραν ἔμενεν ἐν κοίλῃ νηΐ, καθάπερ 
αὐτὰ τοῦ μέλους μὴ καλοῦντος. </p>
</div>
<div type="section" n="2">
<p><seg type="new-citation"/> Θαύματι δὲ πάντων 
ἐχομένων καὶ τὸν Πᾶνα εὐφημούντων ὤφθη τούτων ἐν τοῖς 
στοιχείοις ἀμφοτέροις θαυμασιώτερα. </p>
</div>
<div type="section" n="3">
<p><seg type="new-citation"/> Τῶν μὲν Μηθυμναίων,
 πρὶν ἀνασπάσαι τὰς ἀγκύρας, ἔπλεον αἱ νῆες καὶ 
τῆς ναυαρχίδος ἡγεῖτο δελφὶν πηδῶν ἐξ ἁλός· τῶν δὲ 
αἰγῶν καὶ τῶν προβάτων ἡγεῖτο σύριγγος ἦχος ἥδιστος, 
καὶ τὸν συρίττοντα ἔβλεπεν οὐδείς, ὥστε τὰ ποίμνια καὶ 
αἱ αἶγες προῄεσαν ἅμα καὶ ἐνέμοντο τερπόμεναι τῷ μέλει. <pb/> </p>
</div>
</div>
<div type="chapter" n="30">
<div type="section" n="1">
<p rend="indent(1)">Δευτέρας που νομῆς καιρὸς ἦν, καὶ ὁ Δάφνις 
ἀπὸ σκοπῆς τινος μετεώρου θεασάμενος τὰς ἀγέλας καὶ 
τὴν Χλόην, μέγα βοήσας «ὦ Νύμφαι καὶ Πὰν» κατέδραμεν
 εἰς τὸ πεδίον καὶ περιπλακεὶς τῇ Χλόῃ [καὶ] λιποθυμήσας
 κατέπεσε. </p>
</div>
<div type="section" n="2">
<p><seg type="new-citation"/> Μόλις δὲ ἔμβιος ὑπὸ τῆς Χλόης 
φιλούσης καὶ ταῖς περιβολαῖς θαλπούσης γενόμενος ἐπὶ 
τὴν συνήθη φηγὸν ἔρχεται· καὶ ὑπὸ τῷ στελέχει καθίσας 
ἐπυνθάνετο πῶς ἀπέδρα τοσούτους πολεμίους. </p>
</div>
<div type="section" n="3">
<p><seg type="new-citation"/> Ἡ δὲ 
αὐτῷ κατέλεξε πάντα, τὸν τῶν αἰγῶν κιττόν, τὸν τῶν 
προβάτων ὠρυγμόν, τὴν ἐπανθήσασαν τῇ κεφαλῇ πίτυν, 
τὸ ἐν τῇ γῇ πῦρ, τὸν ἐν τῇ θαλάσσῃ κτύπον, τὰ συρίσματα 
ἀμφότερα, τὸ πολεμικὸν καὶ τὸ εἰρηνικόν, τὴν νύκτα τὴν 
φοβεράν, ὅπως αὐτῇ ὁδὸν ἀγνοούσῃ καθηγήσατο τῆς ὁδοῦ 
μουσική. </p>
</div>
<div type="section" n="4">
<p><seg type="new-citation"/> Γνωρίσας οὖν ὁ Δάφνις τὰ τῶν Νυμφῶν 
ὀνείρατα καὶ τὰ τοῦ Πανὸς ἔργα, διηγεῖται καὶ αὐτὸς 
ὅσα εἶδεν, ὅσα ἤκουσεν· ὅτι μέλλων ἀποθνῄσκειν διὰ τὰς 
Νύμφας ἔζησε. </p>
</div>
<div type="section" n="5">
<p><seg type="new-citation"/> Καὶ τὴν μὲν ἀποπέμπει κομίσουσαν 
τοὺς ἀμφὶ τὸν Δρύαντα καὶ Λάμωνα καὶ ὅσα πρέπει θυσίᾳ· 
αὐτὸς δὲ ἐν τούτῳ τῶν αἰγῶν τὴν ἀρίστην συλλαβὼν καὶ 
κιττῷ στεφανώσας, ὥσπερ ὤφθησαν τοῖς πολεμίοις, καὶ 
γάλα τῶν κεράτων κατασπείσας, ἔθυσέ τε ταῖς Νύμφαις 
καὶ κρεμάσας ἀπέδειρε καὶ τὸ δέρμα ἀνέθηκεν. 
<lb/> </p>
</div>
</div>
<div type="chapter" n="31">
<div type="section" n="1">
<p rend="indent(1)">Ἤδη δὲ παρόντων τῶν ἀμφὶ τὴν Χλόην, 
πῦρ ἀνακαύσας καὶ τὰ μὲν ἑψήσας τῶν κρεῶν τὰ δὲ ὀπτήσας
 ἀπήρξατό τε ταῖς Νύμφαις καὶ κρατῆρα ἐπέσπεισε 
γλεύκους μεστὸν καὶ ἐκ φυλλάδος στιβάδας ὑποστορέσας 
ἐντεῦθεν ἐν τροφῇ ἦν καὶ πότῳ καὶ παιδιᾷ· καὶ ἅμα τὰς <pb/> 
ἀγέλας ἐπεσκόπει, μὴ λύκος ἐμπεσὼν ἔργα ποιήσῃ πολεμίων.
 </p>
</div>
<div type="section" n="2">
<p><seg type="new-citation"/> ᾞσάν τινας καὶ ᾠδὰς εἰς τὰς Νύμφας, παλαιῶν
 ποιμένων ποιήματα. Νυκτὸς δὲ ἐπελθούσης αὐτοῦ 
κοιμηθέντες ἐν τῷ ἀγρῷ, τῆς ἐπιούσης τοῦ Πανὸς ἐμνημόνευον,
 καὶ τῶν τράγων τὸν ἀγελάρχην στεφανώσαντες 
πίτυος προσήγαγον τῇ πίτυϊ, καὶ ἐπισπείσαντες οἴνου καὶ 
εὐφημοῦντες τὸν θεὸν ἔθυσαν, ἐκρέμασαν, ἀπέδειραν· </p>
</div>
<div type="section" n="3">
<p>καὶ τὰ μὲν κρέα ὀπτήσαντες καὶ ἑψήσαντες πλησίον 
ἔθηκαν ἐν τῷ λειμῶνι, ἐν τοῖς φύλλοις· τὸ δὲ δέρμα 
κέρασιν αὐτοῖς ἐνέπηξαν τῇ πίτυϊ πρὸς τῷ ἀγάλματι, 
ποιμενικὸν ἀνάθημα ποιμενικῷ θεῷ. Ἀπήρξαντο καὶ τῶν 
κρεῶν, ἀπέσπεισαν καὶ κρατῆρος μείζονος· ᾖσεν ἡ Χλόη, 
Δάφνις ἐσύρισεν. 
<lb/> </p>
</div>
</div>
<div type="chapter" n="32">
<div type="section" n="1">
<p rend="indent(1)">Ἐπὶ τούτοις κατακλιθέντες ἤσθιον· καὶ 
αὐτοῖς ἐφίσταται Φιλητᾶς ὁ βουκόλος κατὰ τύχην στεφανίσκους
 τινὰς τῷ Πανὶ κομίζων καὶ βότρυς ἔτι ἐν φύλλοις
 καὶ κλήμασι· καὶ αὐτῷ τῶν παίδων ὁ νεώτατος 
εἵπετο Τίτυρος, πυρρὸν παιδίον καὶ γλαυκόν, λευκὸν δὲ 
καὶ ἀγέρωχον· καὶ ἥλλετο κοῦφα βαδίζων ὥσπερ ἔριφος. </p>
</div>
<div type="section" n="2">
<p>Ἀναπηδήσαντες οὖν συνεστεφάνουν τὸν Πᾶνα καὶ τὰ 
κλήματα τῆς κόμης τῆς πίτυος ἐξήρτων, καὶ κατακλίναντες
 πλησίον αὑτῶν συμπότην ἐποιοῦντο. </p>
</div>
<div type="section" n="3">
<p><seg type="new-citation"/> Καὶ οἷα 
δὴ γέροντες ὑποβεβρεγμένοι πρὸς ἀλλήλους πολλὰ ἔλεγον· 
ὡς ἔνεμον ἡνίκα ἦσαν νέοι, ὡς πολλὰς λῃστῶν καταδρομὰς 
διέφυγον· ἐσεμνύνετό τις ὡς λύκον ἀποκτείνας, ἄλλος ὡς 
μόνου τοῦ Πανὸς δεύτερα συρίσας· τοῦτο τοῦ Φιλητᾶ 
τὸ σεμνολόγημα ἦν. <pb/> </p>
</div>
</div>
<div type="chapter" n="33">
<div type="section" n="1">
<p rend="indent(1)">Ὁ οὖν Δάφνις καὶ ἡ Χλόη πάσας δεήσεις προσέφερον
 μεταδοῦναι καὶ αὐτοῖς τῆς τέχνης, συρίσαι τε ἐν 
ἑορτῇ θεοῦ σύριγγι χαίροντος. Ἐπαγγέλλεται Φιλητᾶς, 
καίτοι τὸ γῆρας ὡς ἄπνουν μεμψάμενος, καὶ ἔλαβε σύριγγα 
τὴν τοῦ Δάφνιδος· </p>
</div>
<div type="section" n="2">
<p><seg type="new-citation"/> ἡ δὲ ἦν μικρὰ πρὸς μεγάλην 
τέχνην, οἷα ἐν στόματι παιδὸς ἐμπνεομένη. Πέμπει οὖν 
Τίτυρον ἐπὶ τὴν ἑαυτοῦ σύριγγα, τῆς ἐπαύλεως ἀπεχούσης 
σταδίους δέκα. </p>
</div>
<div type="section" n="3">
<p><seg type="new-citation"/> Ὁ μὲν οὖν ῥίψας τὸ ἐγκόμβωμα γυμνὸς 
ὥρμησε τρέχειν, ὥσπερ νεβρός· ὁ δὲ Λάμων ἐπηγγείλατο 
αὐτοῖς τὸν περὶ τῆς σύριγγος ἀφηγήσασθαι μῦθον, ὃν 
αὐτῷ Σικελὸς αἰπόλος ᾖσεν ἐπὶ μισθῷ τράγῳ καὶ σύριγγι· 
<lb/> </p>
</div>
</div>
<div type="chapter" n="34">
<div type="section" n="1">
<p rend="indent(1)">«Αὕτη ἡ σῦριγξ τὸ ὄργανον οὐκ ἦν ὄργανον 
ἀλλὰ παρθένος καλὴ καὶ τὴν φωνὴν μουσική· αἶγας ἔνεμεν, 
Νύμφαις συνέπαιζεν, ᾖδεν οἷον νῦν. Πάν, ταύτης νεμούσης
 παιζούσης ᾀδούσης, προσελθὼν ἔπειθεν ἐς ὅ τι ἔχρῃζε, 
καὶ ἐπηγγέλλετο τὰς αἶγας πάσας θήσειν διδυματόκους. </p>
</div>
<div type="section" n="2">
<p>Ἡ δὲ ἐγέλα τὸν ἔρωτα αὐτοῦ, οὐδὲ ἐραστὴν ἔφη 
δέξασθαι μήτε τράγον &lt;ὄντα&gt; μήτε ἄνθρωπον ὁλόκληρον. 
Ὁρμᾷ διώκειν ὁ Πὰν πρὸς βίαν· ἡ Σῦριγξ ἔφευγε καὶ 
τὸν Πᾶνα καὶ τὴν βίαν· φεύγουσα κάμνουσα ἐς δόνακας 
κρύπτεται, εἰς ἕλος ἀφανίζεται. </p>
</div>
<div type="section" n="3">
<p><seg type="new-citation"/> Πὰν τοὺς δόνακας 
ὀργῇ τεμών, τὴν κόρην οὐχ εὑρών, τὸ πάθος μαθών, τὸ 
ὄργανον νοεῖ, [καὶ] τοὺς καλάμους κηρῷ συνδήσας ἀνίσους,
 καθ' ὅ τι καὶ ὁ ἔρως ἄνισος αὐτοῖς· καὶ ἡ τότε 
παρθένος καλὴ νῦν ἐστι σῦριγξ μουσική.» <pb/> </p>
</div>
</div>
<div type="chapter" n="35">
<div type="section" n="1">
<p rend="indent(1)">Ἄρτι πέπαυτο τοῦ μυθολογήματος ὁ Λάμων, 
καὶ ἐπῄνει Φιλητᾶς αὐτὸν ὡς εἰπόντα μῦθον ᾠδῆς γλυκύτερον,
 καὶ ὁ Τίτυρος ἐφίσταται τὴν σύριγγα τῷ πατρὶ 
κομίζων, μέγα ὄργανον καὶ αὐλῶν μεγάλων, καὶ ἵνα κεκήρωτο,
 χαλκῷ πεποίκιλτο. </p>
</div>
<div type="section" n="2">
<p><seg type="new-citation"/> Εἴκασεν ἄν τις εἶναι ταύτην
 ἐκείνην, ἣν ὁ Πὰν πρώτην ἐπήξατο. Διεγερθεὶς οὖν 
ὁ Φιλητᾶς καὶ καθίσας ἐν καθέδρᾳ ὄρθιον πρῶτον μὲν 
ἀπεπειράθη τῶν καλάμων εἰ εὔπνοοι· </p>
</div>
<div type="section" n="3">
<p><seg type="new-citation"/> ἔπειτα μαθὼν 
ὡς ἀκώλυτον διατρέχει τὸ πνεῦμα, ἐνέπνει τὸ ἐντεῦθεν 
πολὺ καὶ νεανικόν. Αὐλῶν τις ἂν ᾠήθη συναυλούντων 
ἀκούειν· τοσοῦτον ἤχει τὸ σύριγμα. Κατ' ὀλίγον δὲ τῆς 
βίας ἀφαιρῶν εἰς τὸ τερπνότερον μετέβαλλε τὸ μέλος. </p>
</div>
<div type="section" n="4">
<p>Καὶ πᾶσαν τέχνην ἐπιδεικνύμενος εὐνομίας μουσικῆς 
ἐσύριττεν οἷον βοῶν ἀγέλῃ πρέπον, οἷον αἰπολίῳ πρόσφορον,
 οἷον ποίμναις φίλον. Τερπνὸν ἦν τὸ ποιμνίων, μέγα 
τὸ βοῶν, ὀξὺ τὸ αἰγῶν· ὅλως πάσας σύριγγας μία σῦριγξ 
ἐμιμήσατο. 
<lb/> </p>
</div>
</div>
<div type="chapter" n="36">
<div type="section" n="1">
<p rend="indent(1)">Οἱ μὲν οὖν ἄλλοι σιωπῇ κατέκειντο τερπόμενοι·
 Δρύας δὲ ἀναστὰς καὶ κελεύσας συρίζειν Διονυσιακὸν
 μέλος, ἐπιλήνιον αὐτοῖς ὄρχησιν ὠρχήσατο· καὶ 
ἐῴκει ποτὲ μὲν τρυγῶντι, ποτὲ δὲ φέροντι ἀρρίχους, εἶτα 
πατοῦντι τοὺς βότρυς, εἶτα πληροῦντι τοὺς πίθους, εἶτα 
πίνοντι τοῦ γλεύκους. </p>
</div>
<div type="section" n="2">
<p><seg type="new-citation"/> Ταῦτα πάντα οὕτως εὐσχημόνως
 ὠρχήσατο Δρύας καὶ ἐναργῶς, ὥστε ἐδόκουν βλέπειν
 καὶ τὰς ἀμπέλους καὶ τὴν ληνὸν καὶ τοὺς πίθους 
καὶ ἀληθῶς Δρύαντα πίνοντα. <pb/> </p>
</div>
</div>
<div type="chapter" n="37">
<div type="section" n="1">
<p rend="indent(1)">Τρίτος δὴ γέρων οὗτος εὐδοκιμήσας ἐπ' 
ὀρχήσει, φιλεῖ Χλόην καὶ Δάφνιν· οἱ δὲ μάλα ταχέως ἀναστάντες
 ὠρχήσαντο τὸν μῦθον τοῦ Λάμωνος. Ὁ Δάφνις 
Πᾶνα ἐμιμεῖτο, τὴν Σύριγγα Χλόη· ὁ μὲν ἱκέτευε 
πείθων, ἡ δὲ ἀμελοῦσα ἐμειδία· </p>
</div>
<div type="section" n="2">
<p><seg type="new-citation"/> ὁ μὲν ἐδίωκε καὶ 
ἐπ' ἄκρων τῶν ὀνύχων ἔτρεχε τὰς χηλὰς μιμούμενος, ἡ 
δὲ ἐνέφαινε τὴν κάμνουσαν ἐν τῇ φυγῇ. Ἔπειτα Χλόη 
μὲν εἰς τὴν ὕλην ὡς εἰς ἕλος κρύπτεται, 
</p>
</div>
<div type="section" n="3">
<p><seg type="new-citation"/> Δάφνις δὲ 
λαβὼν τὴν Φιλητᾶ σύριγγα τὴν μεγάλην ἐσύρισε γοερὸν 
ὡς ἐρῶν, ἐρωτικὸν ὡς πείθων, ἀνακλητικὸν ὡς ἐπιζητῶν, 
ὥστε ὁ Φιλητᾶς θαυμάσας φιλεῖ τε ἀναπηδήσας καὶ τὴν 
σύριγγα χαρίζεται φιλήσας καὶ εὔχεται καὶ Δάφνιν καταλιπεῖν
 αὐτὴν ὁμοίῳ διαδόχῳ. 
<lb/> </p>
</div>
</div>
<div type="chapter" n="38">
<div type="section" n="1">
<p rend="indent(1)">Ὁ δὲ τὴν ἰδίαν ἀναθεὶς τῷ Πανὶ τὴν 
σμικρὰν καὶ φιλήσας ὡς ἐκ φυγῆς ἀληθινῆς εὑρεθεῖσαν 
τὴν Χλόην ἀπήλαυνε τὴν ἀγέλην συρίζων νυκτὸς ἤδη ἐπιγινομένης·
 ἀπήλαυνε &lt;δὲ&gt; καὶ ἡ Χλόη τὴν ποίμνην τῷ 
μέλει τῆς σύριγγος συνάγουσα· </p>
</div>
<div type="section" n="2">
<p><seg type="new-citation"/> καὶ αἵ τε αἶγες πλησίον
 τῶν προβάτων ᾔεσαν, ὅ τε Δάφνις ἐβάδιζεν ἐγγὺς 
τῆς Χλόης, ὥστε ἐνέπλησαν ἕως νυκτὸς ἀλλήλους καὶ 
συνέθεντο θᾶττον τὰς ἀγέλας τῆς ἐπιούσης κατελάσαι· 
καὶ οὕτως ἐποίησαν. </p>
</div>
<div type="section" n="3">
<p><seg type="new-citation"/> Ἄρτι γοῦν ἀρχομένης ἡμέρας 
ἦλθον εἰς τὴν νομήν· καὶ τὰς Νύμφας προτέρας, εἶτα 
τὸν Πᾶνα προσαγορεύσαντες, τὸ ἐντεῦθεν ὑπὸ τῇ δρυῒ 
καθεσθέντες ἐσύριττον· εἶτα ἀλλήλους ἐφίλουν, περιέβαλλον, <pb/>
 κατεκλίνοντο, καὶ οὐδὲν δράσαντες πλέον ἀνίσταντο.
 Ἐμέλησεν αὐτοῖς καὶ τροφῆς, καὶ ἔπιον οἶνον 
μίξαντες γάλα. 
<lb/> </p>
</div>
</div>
<div type="chapter" n="39">
<div type="section" n="1">
<p rend="indent(1)">Καὶ τούτοις ἅπασι θερμότεροι γενόμενοι καὶ 
θρασύτεροι, πρὸς ἀλλήλους ἤριζον ἔριν ἐρωτικήν, καὶ κατ' 
ὀλίγον εἰς ὅρκων πίστιν προῆλθον. Ὁ μὲν δὴ Δάφνις 
τὸν Πᾶνα ὤμοσεν ἐλθὼν ἐπὶ τὴν πίτυν μὴ ζήσεσθαι μόνος 
ἄνευ Χλόης μηδὲ μιᾶς χρόνον ἡμέρας· </p>
</div>
<div type="section" n="2">
<p><seg type="new-citation"/> ἡ δὲ Χλόη 
Δάφνιδι τὰς Νύμφας, εἰσελθοῦσα εἰς τὸ ἄντρον, τὸν αὐτὸν 
στέρξειν καὶ θάνατον καὶ βίον. Τοσοῦτον δὲ ἄρα τῇ Χλόῃ 
τὸ ἀφελὲς προσῆν ὡς κόρῃ, ὥστε ἐξιοῦσα τοῦ ἄντρου καὶ 
δεύτερον ἠξίου λαβεῖν ὅρκον παρ' αὐτοῦ «ὦ Δάφνι» 
λέγουσα «θεὸς ὁ Πὰν ἐρωτικός ἐστι καὶ ἄπιστος· </p>
</div>
<div type="section" n="3">
<p>ἠράσθη μὲν Πίτυος, ἠράσθη δὲ Σύριγγος· παύεται δὲ 
οὐδέποτε Δρυάσιν ἐνοχλῶν καὶ Ἐπιμηλίσι Νύμφαις πράγματα
 παρέχων. Οὗτος μὲν οὖν ἀμεληθεὶς ἐν τοῖς ὅρκοις 
ἀμελήσει σε κολάσαι, κἂν ἐπὶ πλείονας ἔλθῃς γυναῖκας 
τῶν ἐν τῇ σύριγγι καλάμων· </p>
</div>
<div type="section" n="4">
<p><seg type="new-citation"/> σὺ δέ μοι τὸ αἰπόλιον 
τοῦτο ὄμοσον καὶ τὴν αἶγα ἐκείνην, ἥ σε ἀνέθρεψε, μὴ 
καταλιπεῖν Χλόην, ἔστ' ἂν πιστή σοι μένῃ· ἄδικον δὲ εἰς 
σὲ καὶ τὰς Νύμφας γενομένην καὶ φεῦγε καὶ μίσει καὶ 
ἀπόκτεινον ὥσπερ λύκον.» </p>
</div>
<div type="section" n="5">
<p rend="indent(1)">Ἥδετο ὁ Δάφνις ἀπιστούμενος καὶ στὰς εἰς μέσον 
τὸ αἰπόλιον καὶ τῇ μὲν τῶν χειρῶν αἰγὸς τῇ δὲ τράγου 
λαβόμενος ὤμνυε Χλόην φιλῆσαι φιλοῦσαν· κἂν ἕτερον 
δὲ προκρίνῃ Δάφνιδος, ἀντ' ἐκείνης αὑτὸν ἀποκτεῖναι. <pb/> </p>
</div>
<div type="section" n="6">
<p rend="indent(1)">Ἡ δὲ ἔχαιρε καὶ ἐπίστευεν ὡς κόρη [καὶ] νέμουσα 
καὶ νομίζουσα τὰς αἶγας καὶ τὰ πρόβατα ποιμένων καὶ 
αἰπόλων ἰδίους θεούς. <pb/> </p>
</div>
</div>
</div>
<div type="Book" n="3">
<div type="chapter" n="1">
<div type="section" n="1">
<p rend="indent(1)">Μιτυληναῖοι δὲ ὡς ᾔσθοντο τὸν ἐπίπλουν τῶν 
δέκα νεῶν καί τινες ἐμήνυσαν αὐτοῖς τὴν ἁρπαγὴν 
ἐλθόντες ἐκ τῶν ἀγρῶν, οὐκ ἀνασχετὸν νομίσαντες ταῦτα 
ἐκ Μηθυμναίων παθεῖν, ἔγνωσαν καὶ αὐτοὶ τὴν ταχίστην 
ἐπ' αὐτοὺς ὅπλα κινεῖν· </p>
</div>
<div type="section" n="2">
<p><seg type="new-citation"/> καὶ καταλέξαντες ἀσπίδα 
τρισχιλίαν καὶ ἵππον πεντακοσίαν ἐξέπεμψαν κατὰ γῆν 
τὸν στρατηγὸν Ἵππασον, ὀκνοῦντες ἐν ὥρᾳ χειμῶνος τὴν 
θάλασσαν. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Ὁ δὲ ἐξορμηθεὶς ἀγροὺς μὲν οὐκ ἐλεηλάτει τῶν 
Μηθυμναίων οὐδὲ ἀγέλας καὶ κτήματα ἥρπαζε γεωργῶν 
καὶ ποιμένων, λῃστοῦ νομίζων ταῦτα ἔργα μᾶλλον ἢ στρατηγοῦ·
 ταχὺ δὲ ἐπὶ τὴν πόλιν αὐτὴν &lt;ἦγεν&gt; ὡς ἐπεισπεσούμενος
 ἀφρουρήτοις ταῖς πύλαις· </p>
</div>
<div type="section" n="2">
<p><seg type="new-citation"/> Καὶ αὐτῷ σταδίους
 ὅσον ἑκατὸν ἀπέχοντι κῆρυξ ἀπαντᾷ σπονδὰς 
κομίζων. </p>
</div>
<div type="section" n="3">
<p><seg type="new-citation"/> Οἱ γὰρ Μηθυμναῖοι μαθόντες παρὰ τῶν 
ἑαλωκότων ὡς οὐδὲν ἴσασι Μιτυληναῖοι τῶν γεγενημένων, 
ἀλλὰ γεωργοὶ καὶ ποιμένες ὑβρίζοντας τοὺς νεανίσκους 
ἔδρασαν ταῦτα, μετεγίνωσκον μὲν ὀξύτερα τολμήσαντες <pb/> 
εἰς γείτονα πόλιν ἢ σωφρονέστερα, σπουδὴν δὲ εἶχον 
ἀποδόντες πᾶσαν τὴν ἁρπαγὴν ἀδεῶς ἐπιμίγνυσθαι καὶ 
κατὰ γῆν καὶ κατὰ θάλασσαν. </p>
</div>
<div type="section" n="4">
<p><seg type="new-citation"/> Τὸν μὲν οὖν κήρυκα τοῖς 
Μιτυληναίοις ὁ Ἵππασος ἀποστέλλει, καίτοιγε αὐτοκράτωρ 
στρατηγὸς κεχειροτονημένος· αὐτὸς δὲ τῆς Μηθύμνης 
ὅσον ἀπὸ δέκα σταδίων στρατόπεδον βαλόμενος τὰς ἐκ 
τῆς πόλεως ἐντολὰς ἀνέμενε. </p>
</div>
<div type="section" n="5">
<p><seg type="new-citation"/> Καὶ δύο διαγενομένων 
ἡμερῶν ἐλθὼν ὁ ἄγγελος τήν τε ἁρπαγὴν ἐκέλευσε κομίσασθαι
 καὶ ἀδικήσαντα μηδὲν ἀναχωρεῖν οἴκαδε· πολέμου 
γὰρ καὶ εἰρήνης ἐν αἱρέσει γενόμενοι, τὴν εἰρήνην εὕρισκον
 κερδαλεωτέραν. 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ὁ μὲν δὴ Μηθυμναίων καὶ Μιτυληναίων πόλεμος
 ἀδόκητον λαβὼν ἀρχὴν καὶ τέλος οὕτω διελύθη. Γίνεται
 δὲ χειμὼν Δάφνιδι καὶ Χλόῃ τοῦ πολέμου πικρότερος· 
ἐξαίφνης γὰρ περιπεσοῦσα πολλὴ χιὼν πάσας μὲν ἀπέκλεισε
 τὰς ὁδούς, πάντας δὲ κατέκλεισε τοὺς γεωργούς. </p>
</div>
<div type="section" n="2">
<p>Λάβροι μὲν οἱ χείμαρροι κατέρρεον, ἐπεπήγει δὲ κρύσταλλος·
 τὰ δένδρα ἐῴκει κατακλωμένοις· ἡ γῆ πᾶσα 
ἀφανὴς ἦν ὅτι μὴ περὶ πηγάς που καὶ ῥεύματα. </p>
</div>
<div type="section" n="3">
<p><seg type="new-citation"/> Οὔτε 
οὖν ἀγέλην τις εἰς νομὴν ἦγεν οὔτε αὐτὸς προῄει τῶν 
θυρῶν, ἀλλὰ πῦρ καύσαντες μέγα περὶ ᾠδὰς ἀλεκτρυόνων 
οἱ μὲν δὴ λίνον ἔστρεφον, οἱ δὲ αἰγῶν τρίχας ἔπεκον, οἱ 
δὲ πάγας ὀρνίθων ἐσοφίζοντο. </p>
</div>
<div type="section" n="4">
<p><seg type="new-citation"/> Τότε βοῶν ἐπὶ φάτναις 
φροντὶς ἦν ἄχυρον ἐσθιόντων, αἰγῶν καὶ προβάτων ἐν τοῖς <pb/> 
σηκοῖς φυλλάδας, ὑῶν ἐν τοῖς συφεοῖς ἄκυλον καὶ βαλάνους.
 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Ἀναγκαίας οὖν οἰκουρίας ἐπεχούσης ἅπαντας οἱ 
μὲν ἄλλοι γεωργοὶ καὶ νομεῖς ἔχαιρον πόνων τε ἀπηλλαγμένοι
 πρὸς ὀλίγον καὶ τροφὰς ἑωθινὰς ἐσθίοντες καὶ 
καθεύδοντες μακρὸν ὕπνον, ὥστε αὐτοῖς τὸν χειμῶνα 
δοκεῖν καὶ θέρους καὶ μετοπώρου καὶ ἦρος αὐτοῦ γλυκύτερον.
 </p>
</div>
<div type="section" n="2">
<p><seg type="new-citation"/> Χλόη δὲ καὶ Δάφνις ἐν μνήμῃ γινόμενοι τῶν 
καταλειφθέντων τερπνῶν, ὡς ἐφίλουν, ὡς περιέβαλλον, 
ὡς ἅμα τὴν τροφὴν προσεφέροντο, νύκτας τε ἀγρύπνους 
διῆγον καὶ λυπηρὰς καὶ τὴν ἠρινὴν ὥραν ἀνέμενον ἐκ 
θανάτου παλιγγενεσίαν. </p>
</div>
<div type="section" n="3">
<p><seg type="new-citation"/> Ἐλύπει δὲ αὐτοὺς ἢ πήρα 
τις ἐλθοῦσα εἰς χεῖρας, ἐξ ἧς &lt;συν&gt;ήσθιον, ἢ γαυλὸς 
ὀφθείς, ἐξ οὗ συνέπινον, ἢ σῦριγξ ἀμελῶς ἐρριμμένη, 
δῶρον ἐρωτικὸν γεγενημένη. </p>
</div>
<div type="section" n="4">
<p><seg type="new-citation"/> Ηὔχοντο δὴ ταῖς Νύμφαις
 καὶ τῷ Πανὶ [καὶ] τούτων αὐτοὺς ἐκλύσασθαι τῶν 
κακῶν καὶ δεῖξαί ποτε αὐτοῖς καὶ ταῖς ἀγέλαις ἥλιον· 
ἅμα τε εὐχόμενοι τέχνην ἐζήτουν, δι' ἧς ἀλλήλους θεάσονται.
 </p>
</div>
<div type="section" n="5">
<p><seg type="new-citation"/> Ἡ μὲν δὴ Χλόη δεινῶς ἄπορος ἦν καὶ ἀμήχανος·
 ἀεὶ γὰρ αὐτῇ συνῆν ἡ δοκοῦσα μήτηρ ἔριά τε 
ξαίνειν διδάσκουσα καὶ ἀτράκτους στρέφειν καὶ γάμου 
μνημονεύουσα· ὁ δὲ Δάφνις, οἷα σχολὴν ἄγων καὶ συνετώτερος
 κόρης, τοιόνδε σόφισμα εὗρεν ἐς θέαν τῆς Χλόης. <pb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Πρὸ τῆς αὐλῆς τοῦ Δρύαντος, ἐπ' αὐτῇ τῇ αὐλῇ, 
μυρρίναι μεγάλαι δύο καὶ κιττὸς ἐπεφύκει· αἱ μυρρίναι 
πλησίον ἀλλήλων, ὁ κιττὸς ἀμφοτέρων μέσος, ὥστε ἐφ' 
ἑκατέραν διαθεὶς τοὺς ἀκρεμόνας ὡς ἄμπελος ἄντρου 
σχῆμα διὰ τῶν φύλλων ἐπαλλαττόντων ἐποίει· καὶ ὁ 
κόρυμβος πολὺς καὶ μέγας ὅσος βότρυς κλημάτων ἐξεκρέματο.
 </p>
</div>
<div type="section" n="2">
<p><seg type="new-citation"/> Ἦν οὖν πολὺ πλῆθος περὶ αὐτὸν τῶν χειμερινῶν
 ὀρνίθων ἀπορίᾳ τῆς ἔξω τροφῆς· πολὺς μὲν 
κόψιχος, πολλὴ δὲ κίχλη, καὶ φάτται καὶ ψᾶρες καὶ ὅσον 
ἄλλο κιττοφάγον πτερόν. </p>
</div>
<div type="section" n="3">
<p><seg type="new-citation"/> Τούτων τῶν ὀρνίθων ἐπὶ 
προφάσει θήρας ἐξώρμησεν ὁ Δάφνις, ἐμπλήσας μὲν τὴν 
πήραν ὀψημάτων μεμελιτωμένων, κομίζων δὲ ἐς πίστιν 
ἰξὸν καὶ βρόχους. </p>
</div>
<div type="section" n="4">
<p><seg type="new-citation"/> Τὸ μὲν οὖν μεταξὺ σταδίων ἦν οὐ 
πλέον δέκα· οὔπω δὲ ἡ χιὼν λελυμένη πολὺν αὐτῷ κάματον
 παρέσχεν· ἔρωτι δὲ ἄρα πάντα βάσιμα καὶ πῦρ καὶ 
ὕδωρ καὶ Σκυθικὴ χιών. 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Δρόμῳ οὖν πρὸς τὴν αὐλὴν ἔρχεται καὶ ἀποσεισάμενος
 τῶν σκελῶν τὴν χιόνα τούς τε βρόχους ἔστησε καὶ 
τὸν ἰξὸν ῥάβδοις μακραῖς ἐπήλειψε· καὶ ἐκαθέζετο 
τὸ ἐντεῦθεν ὄρνιθας καὶ τὴν Χλόην μεριμνῶν. </p>
</div>
<div type="section" n="2">
<p><seg type="new-citation"/> Ἀλλ' 
ὄρνιθες μὲν καὶ ἧκον πολλοὶ καὶ ἐλήφθησαν ἱκανοί, ὥστε 
πράγματα μυρία ἔσχε συλλέγων αὐτοὺς καὶ ἀποκτιννὺς καὶ 
ἀποδύων τὰ πτερά· τῆς δὲ αὐλῆς προῆλθεν οὐδείς, οὐκ 
ἀνήρ, οὐ γύναιον, οὐ κατοικίδιος ὄρνις, ἀλλὰ πάντες τῷ 
πυρὶ παραμένοντες ἔνδον κατεκέκλειντο, ὥστε πάνυ ἠπορεῖτο <pb/>
 ὁ Δάφνις ὡς οὐκ αἰσίοις ὄρνισιν ἐλθών· καὶ ἐτόλμα 
πρόφασιν σκηψάμενος ὤσασθαι διὰ θυρῶν καὶ ἐζήτει πρὸς 
αὑτὸν ὅ τι λεχθῆναι πιθανώτερον. </p>
</div>
<div type="section" n="3">
<p><seg type="new-citation"/> «Πῦρ ἐναυσόμενος 
ἦλθον. <label type="speaker">—</label> Μὴ γὰρ οὐκ ἦσαν ἀπὸ σταδίου γείτονες; <label type="speaker">—</label> 
Ἄρτους αἰτησόμενος ἧκον. <label type="speaker">—</label> Ἀλλ' ἡ πήρα μεστὴ 
τροφῆς. <label type="speaker">—</label> Οἴνου δέομαι. <label type="speaker">—</label> Καὶ μὴν χθὲς καὶ 
πρώην ἐτρύγησας. <label type="speaker">—</label> Λύκος με ἐδίωκε. <label type="speaker">—</label> Καὶ ποῦ 
τὰ ἴχνη τοῦ λύκου; <label type="speaker">—</label> Θηράσων ἀφικόμην τοὺς ὄρνιθας.
 <label type="speaker">—</label> Τί οὖν θηράσας οὐκ ἄπει; <label type="speaker">—</label> Χλόην θεάσασθαι 
βούλομαι. </p>
</div>
<div type="section" n="4">
<p><seg type="new-citation"/> <label type="speaker">—</label> Πατρὶ δὲ τίς καὶ μητρὶ παρθένου τοῦτο 
ὁμολογεῖ;» Πταίων δὴ πανταχοῦ, «ἀλλ' οὐδὲν» &lt;ἔφη&gt; 
«τούτων ἁπάντων ἀνύποπτον. Ἄμεινον ἄρα σιγᾶν· Χλόην 
δὲ ἦρος ὄψομαι, ἐπεὶ μὴ εἵμαρτο, ὡς ἔοικε, χειμῶνός με 
ταύτην ἰδεῖν.» </p>
</div>
<div type="section" n="5">
<p><seg type="new-citation"/> Τοιαῦτα δή τινα διανοηθεὶς καὶ σιωπῇ 
τὰ θηραθέντα συλλαβὼν ὥρμητο ἀπιέναι· καὶ ὥσπερ αὐτὸν 
οἰκτείραντος τοῦ Ἔρωτος τάδε γίνεται. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Περὶ τράπεζαν εἶχον οἱ ἀμφὶ τὸν Δρύαντα· κρέα 
διῃρεῖτο, ἄρτοι παρετίθεντο, κρατὴρ ἐκιρνᾶτο. Εἷς δὴ κύων 
τῶν προβατευτικῶν ἀμέλειαν φυλάξας, κρέας ἁρπάσας 
ἔφυγε διὰ θυρῶν. </p>
</div>
<div type="section" n="2">
<p><seg type="new-citation"/> Ἀλγήσας ὁ Δρύας—καὶ γὰρ ἦν ἐκείνου
 μοῖρα—ξύλον ἁρπασάμενος ἐδίωκε κατ' ἴχνος ὥσπερ 
κύων· διώκων δὲ κατὰ τὸν κιττὸν γενόμενος ὁρᾷ τὸν Δάφνιν
 ἀνατεθειμένον ἐπὶ τοὺς ὤμους τὴν ἄγραν καὶ ἀποσοβεῖν
 ἐγνωκότα. </p>
</div>
<div type="section" n="3">
<p><seg type="new-citation"/> Κρέως μὲν καὶ κυνὸς αὐτίκα ἐπελάθετο, <pb/>
 μέγα δὲ βοήσας «χαῖρε, ὦ παῖ» περιεπλέκετο καὶ 
κατεφίλει καὶ ἦγεν ἔσω &lt;τῆς χειρὸς&gt; λαβόμενος. Μικροῦ 
μὲν οὖν ἰδόντες ἀλλήλους εἰς τὴν γῆν κατερρύησαν· μεῖναι 
δὲ καρτερήσαντες ὀρθοὶ προσηγόρευσάν τε καὶ κατεφίλησαν· 
καὶ τοῦτο οἱονεὶ ἔρεισμα αὐτοῖς τοῦ μὴ πεσεῖν ἐγένετο. 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Τυχὼν δὲ ὁ Δάφνις παρ' ἐλπίδας καὶ φιλήματος 
καὶ Χλόης τοῦ τε πυρὸς ἐκαθέσθη πλησίον καὶ ἐπὶ τὴν 
τράπεζαν ἀπὸ τῶν ὤμων τὰς φάττας ἀπεφορτίζετο καὶ 
τοὺς κοψίχους, καὶ διηγεῖτο πῶς ἀσχάλλων πρὸς τὴν οἰκουρίαν
 ὥρμησε πρὸς ἄγραν, καὶ ὅπως τὰ μὲν βρόχοις αὐτῶν 
τὰ δὲ ἰξῷ λάβοι τῶν μύρτων καὶ τοῦ κιττοῦ γλιχόμενα. </p>
</div>
<div type="section" n="2">
<p>Οἱ δὲ ἐπῄνουν τὸ ἐνεργὸν καὶ ἐκέλευον ἐσθίειν ὧν ὁ κύων 
κατέλιπεν, ἐκέλευον δὲ καὶ τῇ Χλόῃ πιεῖν ἐγχέαι. Καὶ ἣ 
χαίρουσα τοῖς τε ἄλλοις ὤρεξε καὶ Δάφνιδι μετὰ τοὺς 
ἄλλους· ἐσκήπτετο γὰρ ὀργίζεσθαι, διότι ἐλθὼν ἔμελλεν 
ἀποτρέχειν οὐκ ἰδών· ὅμως μέντοι πρὶν προσενεγκεῖν ἀπέπιεν,
 εἶθ' οὕτως ἔδωκεν. Ὁ δέ, καίτοι διψῶν, βραδέως 
ἔπινε, παρέχων ἑαυτῷ διὰ τῆς βραδυτῆτος μακροτέραν 
ἡδονήν. 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ἡ μὲν δὴ τράπεζα ταχέως ἐγένετο κενὴ ἄρτων 
καὶ κρεῶν· καθήμενοι δὲ περὶ τῆς Μυρτάλης καὶ τοῦ Λάμωνος
 ἐπυνθάνοντο καὶ εὐδαιμόνιζον αὐτοὺς τοιούτου γηροτρόφου
 εὐτυχήσαντας. </p>
</div>
<div type="section" n="2">
<p><seg type="new-citation"/> Καὶ τοῖς ἐπαίνοις μὲν ἥδετο, 
Χλόης ἀκροωμένης· ὅτε δὲ κατεῖχον αὐτόν, ὡς θύσοντες Διονύσῳ
 τῆς ἐπιούσης ἡμέρας, μικροῦ δεῖν ὑφ' ἡδονῆς ἐκείνους 
ἀντὶ τοῦ Διονύσου προσεκύνησεν. </p>
</div>
<div type="section" n="3">
<p><seg type="new-citation"/> Αὐτίκα οὖν ἐκ τῆς <pb/> 
πήρας προεκόμιζε μελιτώματα πολλὰ καὶ τοὺς θηραθέντας 
δὲ τῶν ὀρνίθων· καὶ τούτους ἐς τράπεζαν νυκτερινὴν ηὐτρέπιζον.
 </p>
</div>
<div type="section" n="4">
<p><seg type="new-citation"/> Δεύτερος κρατὴρ ἵστατο καὶ δεύτερον πῦρ 
ἀνεκάετο, καὶ ταχὺ μάλα νυκτὸς γενομένης, δευτέρας τραπέζης
 ἐνεφοροῦντο, μεθ' ἣν τὰ μὲν μυθολογήσαντες τὰ δὲ 
ᾄσαντες εἰς ὕπνον ἐχώρουν, Χλόη μετὰ τῆς μητρός, Δρύας
 ἅμα Δάφνιδι. </p>
</div>
<div type="section" n="5">
<p><seg type="new-citation"/> Χλόῃ μὲν οὖν οὐδὲν χρηστὸν ἦν ὅτι 
μὴ τῆς ἐπιούσης ἡμέρας ὀφθησόμενος ὁ Δάφνις· Δάφνις 
δὲ κενὴν τέρψιν ἐτέρπετο· τερπνὸν γὰρ ἐνόμιζε καὶ πατρὶ 
συγκοιμηθῆναι Χλόης· ὥστε καὶ περιέβαλλεν αὐτὸν καὶ κατεφίλει
 πολλάκις, ταῦτα πάντα ποιεῖν Χλόην ὀνειροπολούμενος.
 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Ὡς δὲ ἐγένετο ἡμέρα, κρύος μὲν ἦν ἐξαίσιον καὶ 
αὔρα βόρειος ὑπέκαε πάντα. Οἱ δὲ ἀναστάντες θύουσι τῷ 
Διονύσῳ κριὸν ἐνιαύσιον καὶ πῦρ ἀνακαύσαντες μέγα παρασκευάζοντο
 τροφήν. </p>
</div>
<div type="section" n="2">
<p><seg type="new-citation"/> Τῆς οὖν Νάπης ἀρτοποιούσης καὶ 
τοῦ Δρύαντος τὸν κριὸν ἕψοντος, σχολῆς ὁ Δάφνις καὶ ἡ 
Χλόη λαβόμενοι προῆλθον τῆς αὐλῆς ἵνα ὁ κιττός· καὶ πάλιν 
βρόχους στήσαντες καὶ ἰξὸν ἐπαλείψαντες ἐθήρων πλῆθος 
οὐκ ὀλίγον ὀρνίθων. </p>
</div>
<div type="section" n="3">
<p><seg type="new-citation"/> Ἦν δὲ αὐτοῖς καὶ φιλημάτων ἀπόλαυσις
 συνεχὴς καὶ λόγων ὁμιλία τερπνή. «Διὰ σὲ ἦλθον, 
Χλόη. <label type="speaker">—</label> Οἶδα, Δάφνι· <label type="speaker">—</label> Διὰ σὲ ἀπολλύω τοὺς ἀθλίους 
κοψίχους. <label type="speaker">—</label> Τίς οὖν σοι γένωμαι; <label type="speaker">—</label> Μέμνησό μου. 
<label type="speaker">—</label> Μνημονεύω, νὴ τὰς Νύμφας, ἃς ὤμοσά ποτε εἰς 
ἐκεῖνο τὸ ἄντρον, εἰς ὃ ἥξομεν εὐθέως, ὡς ἂν ἡ χιὼν 
τακῇ. <label type="speaker">—</label> </p>
</div>
<div type="section" n="4">
<p><seg type="new-citation"/> Ἀλλὰ πολλή ἐστι, Χλόη, καὶ δέδοικα μὴ <pb/> 
ἐγὼ πρὸ ταύτης τακῶ· <label type="speaker">—</label> Θάρρει, Δάφνι, θερμός ἐστιν 
ὁ ἥλιος. <label type="speaker">—</label> Εἰ γὰρ οὕτως γένοιτο, Χλόη, θερμός, ὡς τὸ 
κᾶον πῦρ τὴν καρδίαν τὴν ἐμήν. <label type="speaker">—</label> Παίζεις ἀπατῶν 
με. <label type="speaker">—</label> Οὐ μὰ τὰς αἶγας, ἃς σύ με ἐκέλευες ὀμνύειν.» 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Τοιαῦτα ἀντιφωνήσασα πρὸς τὸν Δάφνιν ἡ Χλόη 
καθάπερ ἠχώ, καλούντων αὐτοὺς τῶν περὶ τὴν Νάπην εἰσέδραμον,
 πολὺ περιττοτέραν τῆς χθιζῆς θήραν κομίζοντες· 
καὶ ἀπαρξάμενοι τῷ Διονύσῳ κρατῆρος ἤσθιον κιττῷ τὰς 
κεφαλὰς ἐστεφανωμένοι. </p>
</div>
<div type="section" n="2">
<p><seg type="new-citation"/> Καὶ ἐπεὶ καιρὸς ἦν, ἰακχάσαντες
 καὶ εὐάσαντες προέπεμπον τὸν Δάφνιν, πλήσαντες 
αὐτοῦ τὴν πήραν κρεῶν καὶ ἄρτων. Ἔδωκαν δὲ καὶ τὰς 
φάττας καὶ τὰς κίχλας Λάμωνι καὶ Μυρτάλῃ κομίζειν, ὡς 
αὐτοὶ θηράσοντες ἄλλας, ἔστ' ἂν ὁ χειμὼν μένῃ καὶ ὁ κιττὸς
 μὴ λείπῃ. </p>
</div>
<div type="section" n="3">
<p><seg type="new-citation"/> Ὁ δὲ ἀπῄει, φιλήσας αὐτοὺς προτέρους
 Χλόης, ἵνα τὸ ἐκείνης φίλημα καθαρὸν μείνῃ. Καὶ 
ἄλλας δὲ πολλὰς ἦλθεν ὁδοὺς ἐπ' ἄλλαις τέχναις, ὥστε μὴ 
παντάπασιν αὐτοῖς γενέσθαι τὸν χειμῶνα ἀνέραστον. 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Ἤδη δὲ ἦρος ἀρχομένου καὶ τῆς μὲν χιόνος λυομένης,
 τῆς δὲ γῆς γυμνουμένης καὶ τῆς πόας ὑπανθούσης 
οἵ τε ἄλλοι νομεῖς ἦγον τὰς ἀγέλας εἰς νομὴν καὶ πρὸ τῶν 
ἄλλων Χλόη καὶ Δάφνις, οἷα μείζονι δουλεύοντες ποιμένι. </p>
</div>
<div type="section" n="2">
<p>Εὐθὺς οὖν δρόμος ἦν ἐπὶ τὰς Νύμφας καὶ τὸ ἄντρον, 
ἐντεῦθεν ἐπὶ τὸν Πᾶνα καὶ τὴν πίτυν, εἶτα ἐπὶ τὴν δρῦν, 
ὑφ' ἣν καθίζοντες καὶ τὰς ἀγέλας ἔνεμον καὶ ἀλλήλους κατεφίλουν. <pb/>
 Ἀνεζήτησάν τε καὶ ἄνθη στεφανῶσαι θέλοντες 
τοὺς θεούς· τὰ δὲ ἄρτι ὁ ζέφυρος τρέφων καὶ ὁ ἥλιος θερμαίνων
 ἐξῆγεν· ὅμως δὲ εὑρέθη καὶ ἴα καὶ νάρκισσος καὶ 
ἀναγαλλὶς καὶ ὅσα ἦρος πρωτοφορήματα. </p>
</div>
<div type="section" n="3">
<p><seg type="new-citation"/> Ἡ μὲν Χλόη 
καὶ ὁ Δάφνις ἀπὸ αἰγῶν καὶ ἀπὸ ὀΐων τινῶν γάλα νέον &lt;ἔπινον&gt;
 καὶ τούτου στεφανοῦντες τὰ ἀγάλματα κατέσπεισαν. </p>
</div>
<div type="section" n="4">
<p>Ἀπήρξαντο καὶ σύριγγος, καθάπερ τὰς ἀηδόνας εἰς τὴν 
μουσικὴν ἐρεθίζοντες· αἱ δ' ὑπεφθέγγοντο ἐν ταῖς λόχμαις 
καὶ τὸν Ἴτυν κατ' ὀλίγον ἠκρίβουν, ὥσπερ ἀναμιμνῃσκόμεναι
 τῆς ᾠδῆς ἐκ μακρᾶς σιωπῆς. 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Ἐβληχήσατό που καὶ ποίμνιον· ἐσκίρτησάν που 
καὶ ἄρνες καὶ ταῖς μητράσιν ὑποκλάσαντες αὑτοὺς τὴν θηλὴν
 ἔσπασαν· τὰς δὲ μήπω τετοκυίας οἱ κριοὶ κατεδίωκόν τε 
καὶ κάτω στήσαντες ἔβαινον ἄλλος ἄλλην. </p>
</div>
<div type="section" n="2">
<p><seg type="new-citation"/> Ἐγίνοντο καὶ 
τράγων διώγματα καὶ ἐς τὰς αἶγας ἐρωτικώτερα πηδήματα, 
καὶ ἐμάχοντο περὶ τῶν αἰγῶν· καὶ ἕκαστος εἶχεν ἰδίας καὶ 
ἐφύλαττε μή τις αὐτὰς μοιχεύσῃ λαθών. </p>
</div>
<div type="section" n="3">
<p><seg type="new-citation"/> Καὶ γέροντας 
ὁρῶντας ἐξώρμησεν εἰς ἀφροδίτην τὰ τοιαῦτα θεάματα· οἱ 
δέ, νέοι καὶ σφριγῶντες καὶ πολὺν ἤδη χρόνον ἔρωτα ζητοῦντες,
 ἐξεκάοντο πρὸς τὰ ἀκούσματα καὶ ἐτήκοντο πρὸς 
τὰ θεάματα καὶ ἐζήτουν καὶ αὐτοὶ περιττότερόν τι φιλήματος
 καὶ περιβολῆς, μάλιστα δὲ ὁ Δάφνις. </p>
</div>
<div type="section" n="4">
<p><seg type="new-citation"/> Οἷα γοῦν 
ἐνηβήσας τῇ κατὰ τὸν χειμῶνα οἰκουρίᾳ καὶ εὐσχολίᾳ πρός <pb/> 
τε τὰ φιλήματα ὤργα καὶ πρὸς τὰς περιβολὰς ἐσκιτάλιζε 
καὶ ἦν ἐς πᾶν ἔργον περιεργότερος καὶ θρασύτερος. 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">ᾜτει δὴ τὴν Χλόην χαρίσασθαί οἱ πᾶν ὅσον βούλεται
 καὶ γυμνὴν γυμνῷ συγκατακλιθῆναι μακρότερον ἢ 
πρόσθεν εἰώθεσαν· τοῦτο γὰρ λείπειν τοῖς Φιλητᾶ παιδεύμασιν,
 ἵνα δὴ γένηται τὸ μόνον ἔρωτα παῦον φάρμακον. </p>
</div>
<div type="section" n="2">
<p>Τῆς δὲ πυνθανομένης τί πλέον ἐστὶ φιλήματος καὶ περιβολῆς
 καὶ αὐτῆς κατακλίσεως καὶ τί ἔγνωκε δρᾶσαι γυμνὸς 
γυμνῇ συγκατακλινείς, «τοῦτο» εἶπεν «ὃ οἱ κριοὶ ποιοῦσι 
τὰς ὄϊς καὶ τράγοι τὰς αἶγας. </p>
</div>
<div type="section" n="3">
<p><seg type="new-citation"/> Ὁρᾷς ὡς μετὰ τοῦτο 
τὸ ἔργον οὔτε ἐκεῖναι φεύγουσιν ἔτι αὐτοὺς οὔτε ἐκεῖνοι 
κάμνουσι διώκοντες, ἀλλ' ὥσπερ κοινῆς λοιπὸν ἀπολαύσαντες
 ἡδονῆς συννέμονται; Γλυκύ τι, ὡς ἔοικεν, ἐστὶ τὸ ἔργον 
καὶ νικᾷ τὸ ἔρωτος πικρόν. </p>
</div>
<div type="section" n="4">
<p><seg type="new-citation"/> <label type="speaker">—</label> Εἶτα οὐχ ὁρᾷς, ὦ Δάφνι,
 τὰς αἶγας καὶ τοὺς τράγους καὶ τοὺς κριοὺς καὶ τὰς 
ὄϊς ὡς ὀρθοὶ μὲν ἐκεῖνοι δρῶσιν, ὀρθαὶ δὲ ἐκεῖναι πάσχουσιν,
 οἱ μὲν &lt;ἐπι&gt;πηδήσαντες, αἱ δὲ κατανωτισάμεναι; Σὺ 
δέ με ἀξιοῖς συγκατακλινῆναι καὶ ταῦτα γυμνήν; Καίτοιγε 
ἐκεῖναι πόσον ἐνδεδυμένης ἐμοῦ λασιώτεραι;» </p>
</div>
<div type="section" n="5">
<p><seg type="new-citation"/> Πείθεται
 Δάφνις καὶ συγκατακλινεὶς αὐτῇ πολὺν χρόνον ἔκειτο 
καὶ οὐδὲν ὧν ἕνεκα ὤργα ποιεῖν ἐπιστάμενος ἀνίστησιν 
αὐτὴν καὶ κατόπιν περιεφύετο μιμούμενος τοὺς τράγους. 
Πολὺ δὲ μᾶλλον ἀπορηθείς, καθίσας ἔκλαεν εἰ καὶ κριῶν 
ἀμαθέστερος εἰς τὰ ἔρωτος ἔργα. <pb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Ἦν δέ τις αὐτῷ γείτων, γεωργὸς γῆς ἰδίας, Χρῶμις
 τὸ ὄνομα, παρηβῶν ἤδη τὸ σῶμα. Τούτῳ γύναιον ἦν ἐπακτὸν
 ἐξ ἄστεος, νέον καὶ ὡραῖον καὶ ἀγροικίας ἁβρότερον· 
τούτῳ Λυκαίνιον ὄνομα ἦν. </p>
</div>
<div type="section" n="2">
<p><seg type="new-citation"/> Αὕτη ἡ Λυκαίνιον ὁρῶσα τὸν 
Δάφνιν καθ' ἑκάστην ἡμέραν παρελαύνοντα τὰς αἶγας ἕωθεν 
εἰς νόμην, νύκτωρ ἐκ νομῆς, ἐπεθύμησεν ἐραστὴν κτήσασθαι
 δώροις δελεάσασα. </p>
</div>
<div type="section" n="3">
<p><seg type="new-citation"/> Καὶ δή ποτε λοχήσασα μόνον 
καὶ σύριγγα δῶρον ἔδωκε καὶ μέλι ἐν κηρίῳ καὶ πήραν ἐλάφου·
 εἰπεῖν δέ τι ὤκνει, τὸν Χλόης ἔρωτα καταμαντευομένη·
 πάντα γὰρ ἑώρα προσκείμενον αὐτὸν τῇ κόρῃ. </p>
</div>
<div type="section" n="4">
<p>Πρότερον μὲν οὖν ἐκ νευμάτων καὶ γέλωτος συνεβάλλετο 
τοῦτο, τότε δὲ ἐξ ἑωθινοῦ σκηψαμένη πρὸς Χρῶμιν ὡς 
παρὰ τίκτουσαν ἄπεισι γείτονα, κατόπιν τε αὐτοῖς 
κατηκολούθησε καὶ εἴς τινα λόχμην ἐγκρύψασα ἑαυτήν, 
ὡς μὴ βλέποιτο, πάντα ἤκουσεν ὅσα εἶπον, πάντα 
εἶδεν ὅσα ἔπραξαν· οὐκ ἔλαθεν αὐτὴν οὐδὲ κλαύσας ὁ 
Δάφνις. </p>
</div>
<div type="section" n="5">
<p><seg type="new-citation"/> Συναλγήσασα δὴ τοῖς ἀθλίοις καὶ καιρὸν 
ἥκειν νομίσασα διττόν, τὸν μὲν εἰς τὴν ἐκείνων σωτηρίαν,
 τὸν δὲ εἰς τὴν ἑαυτῆς ἐπιθυμίαν, ἐπιτεχνᾶταί τι 
τοιόνδε. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Τῆς ἐπιούσης ὡς παρὰ τὴν γυναῖκα [λαβὴν] τὴν 
τίκτουσαν ἀπιοῦσα φανερῶς ἐπὶ τὴν δρῦν, ἐν ᾗ ἐκαθέζετο 
Δάφνις καὶ Χλόη, παραγίνεται καὶ ἀκριβῶς μιμησαμένη τὴν <pb/> 
τεταραγμένην, 
<seg type="new-citation"/> «σῶσόν με» εἶπε «Δάφνι, τὴν ἀθλίαν· </p>
</div>
<div type="section" n="2">
<p>
ἐκ γάρ μοι τῶν χηνῶν τῶν εἴκοσιν ἕνα τὸν κάλλιστον ἀετὸς
 ἥρπασε, καὶ οἷα μέγα φορτίον ἀράμενος οὐκ ἠδυνήθη 
μετέωρος ἐπὶ τὴν συνήθη τὴν ὑψηλὴν κομίσαι ἐκείνην πέτραν,
 ἀλλ' εἰς τήνδε τὴν ὕλην τὴν ταπεινὴν ἔχων κατέπεσε.
 </p>
</div>
<div type="section" n="3">
<p><seg type="new-citation"/> Σὺ τοίνυν, πρὸς τῶν Νυμφῶν καὶ τοῦ Πανὸς ἐκείνου,
 &lt;συν&gt;εισελθὼν εἰς τὴν ὕλην—μόνη γὰρ δέδοικα— 
σῶσόν μοι τὸν χῆνα, μηδὲ περιίδῃς ἀτελῆ μοι τὸν ἀριθμὸν 
γενόμενον. </p>
</div>
<div type="section" n="4">
<p><seg type="new-citation"/> Τάχα δὲ καὶ αὐτὸν τὸν ἀετὸν ἀποκτενεῖς 
καὶ οὐκέτι πολλοὺς ὑμῶν ἄρνας καὶ ἐρίφους ἁρπάσει. Τὴν 
δὲ ἀγέλην τέως φρουρήσει Χλόη· πάντως αὐτὴν ἴσασιν αἱ 
αἶγες ἀεί σοι συννέμουσαν.» 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Οὐδὲν οὖν τῶν μελλόντων ὑποπτεύσας ὁ Δάφνις
 εὐθὺς ἐγείρεται καὶ ἀράμενος τὴν καλαύροπα κατόπιν 
ἠκολούθει τῇ Λυκαινίῳ· ἡ δὲ ἡγεῖτο ὡς μακροτάτω τῆς 
Χλόης. Καὶ ἐπειδὴ κατὰ τὸ πυκνότατον ἐγένοντο, πηγῆς 
πλησίον καθίσαι κελεύσασα αὐτόν «ἐρᾷς» εἶπε «Δάφνι, 
Χλόης, καὶ τοῦτο ἔμαθον ἐγὼ νύκτωρ παρὰ τῶν Νυμφῶν.
 </p>
</div>
<div type="section" n="2">
<p><seg type="new-citation"/> Δι' ὀνείρατος ἐμοὶ καὶ τὰ χθιζά σου διηγήσαντο
 δάκρυα καὶ ἐκέλευσάν σε σῶσαι διδαξαμένην τὰ ἔρωτος 
ἔργα. Τὰ δέ ἐστιν οὐ φίλημα καὶ περιβολὴ καὶ οἷα δρῶσι 
κριοὶ καὶ τράγοι· ἄλλα ταῦτα πηδήματα καὶ τῶν ἐκεῖ γλυκύτερα·
 πρόσεστι γὰρ αὐτοῖς χρόνος μακροτέρας ἡδονῆς. </p>
</div>
<div type="section" n="3">
<p>Εἰ δή σοι φίλον ἀπηλλάχθαι κακῶν καὶ ἐν πείρᾳ γενέσθαι <pb/>
 ζητουμένων τερπνῶν, ἴθι, παραδίδου μοι τερπνὸν 
σαυτὸν μαθητήν· ἐγὼ δὲ χαριζομένη ταῖς Νύμφαις ἐκεῖνα
 διδάξω. 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Οὐκ ἐκαρτέρησεν ὁ Δάφνις ὑφ' ἡδονῆς, ἀλλ' 
ἅτε ἄγροικος καὶ αἰπόλος καὶ ἐρῶν καὶ νέος, πρὸ τῶν ποδῶν
 καταπεσὼν τὴν Λυκαίνιον ἱκέτευεν ὅτι τάχιστα διδάξαι
 τὴν τέχνην, δι' ἧς ὃ βούλεται δράσει Χλόην· </p>
</div>
<div type="section" n="2">
<p><seg type="new-citation"/> καὶ 
ὥσπερ τι μέγα καὶ θεόπεμπτον ἀληθῶς μέλλων διδάσκεσθαι
 καὶ ἔριφον αὐτῇ σηκίτην δώσειν ἐπηγγείλατο καὶ τυροὺς
 ἁπαλοὺς πρωτορρύτου γάλακτος καὶ τὴν αἶγα αὐτήν. </p>
</div>
<div type="section" n="3">
<p>Εὑροῦσα δὴ ἡ Λυκαίνιον αἰπολικὴν ἀφθονίαν, οἵαν οὐ 
προσεδόκησεν, ἤρχετο παιδεύειν τὸν Δάφνιν τοῦτον τὸν 
τρόπον. Ἐκέλευσεν αὐτὸν καθίσαι πλησίον αὐτῆς, ὡς εἶχε, 
καὶ φιλήματα φιλεῖν οἷα εἰώθει καὶ ὅσα, καὶ φιλοῦντα ἅμα 
περιβάλλειν καὶ κατακλίνεσθαι χαμαί. </p>
</div>
<div type="section" n="4">
<p><seg type="new-citation"/> Ὡς δὲ ἐκαθέσθη
 καὶ ἐφίλησε καὶ κατεκλίθη, μαθοῦσα ἐνεργεῖν δυνάμενον
 καὶ σφριγῶντα, ἀπὸ μὲν τῆς ἐπὶ πλευρὰν κατακλίσεως 
ἀνίστησιν, αὑτὴν δὲ ὑποστορέσασα ἐντέχνως ἐς τὴν τέως 
ζητουμένην ὁδὸν ἦγε. Τὸ δὲ ἐντεῦθεν οὐδὲν περιειργάζετο 
ξένον· αὐτὴ γὰρ ἡ φύσις λοιπὸν ἐπαίδευσε τὸ πρακτέον. 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Τελεσθείσης δὲ τῆς ἐρωτικῆς παιδαγωγίας ὁ 
μὲν Δάφνις ἔτι ποιμενικὴν γνώμην ἔχων ὥρμητο τρέχειν 
ἐπὶ τὴν Χλόην καὶ ὅσα πεπαίδευτο δρᾶν αὐτίκα, καθάπερ <pb/> 
δεδοικὼς μὴ βραδύνας ἐπιλάθοιτο· ἡ δὲ Λυκαίνιον κατασχοῦσα
 αὐτὸν ἔλεξεν ὧδε· «ἔτι καὶ ταῦτά σε δεῖ μαθεῖν, 
Δάφνι. </p>
</div>
<div type="section" n="2">
<p><seg type="new-citation"/> Ἐγὼ γυνὴ τυγχάνουσα πέπονθα νῦν οὐδέν· 
πάλαι γάρ με ταῦτα ἀνὴρ ἄλλος ἐπαίδευσε, μισθὸν τὴν παρθενίαν
 λαβών· Χλόη δὲ συμπαλαίουσά σοι ταύτην τὴν πάλην
 καὶ οἰμώξει καὶ κλαύσεται κἀν αἵματι κείσεται πολλῷ
 [καθάπερ πεφονευμένη]. </p>
</div>
<div type="section" n="3">
<p><seg type="new-citation"/> Ἀλλὰ σὺ τὸ αἷμα μὴ φοβηθῇς,
 ἀλλ' ἡνίκα ἂν πείσῃς αὐτήν σοι παρασχεῖν, ἄγαγε 
αὐτὴν εἰς τοῦτο τὸ χωρίον, ἵνα, κἂν βοήσῃ, μηδεὶς ἀκούσῃ,
 κἂν δακρύσῃ, μηδεὶς ἴδῃ, κἂν αἱμαχθῇ, λούσηται τῇ 
πηγῇ· καὶ μέμνησο ὅτι σε ἄνδρα ἐγὼ πρὸ Χλόης πεποίηκα.»
 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Ἡ μὲν οὖν Λυκαίνιον τοσαῦτα ὑποθεμένη κατ' 
ἄλλο μέρος τῆς ὕλης ἀπῆλθεν, ὡς ἔτι ζητοῦσα τὸν χῆνα· 
ὁ δὲ Δάφνις εἰς λογισμὸν ἄγων τὰ εἰρημένα, τῆς μὲν προτέρας
 ὁρμῆς ἀπήλλακτο, διοχλεῖν δὲ τῇ Χλόῃ περιττότερον 
ὤκνει φιλήματος καὶ περιβολῆς, μήτε βοῆσαι θέλων αὐτὴν 
ὡς πρὸς πολέμιον, μήτε δακρῦσαι ὡς ἀλγοῦσαν, μήτε αἱμαχθῆναι
 καθάπερ πεφονευμένην· </p>
</div>
<div type="section" n="2">
<p><seg type="new-citation"/> ἀρτιμαθὴς γὰρ ὢν 
ἐδεδοίκει τὸ αἷμα καὶ ἐνόμιζεν ὅτι ἄρα ἐκ μόνου τραύματος
 αἷμα γίνεται. Γνοὺς δὲ τὰ συνήθη τέρπεσθαι μετ' αὐτῆς,
 ἐξέβη τῆς ὕλης· καὶ ἐλθὼν ἵνα ἐκάθητο στεφανίσκον 
ἴων πλέκουσα, τόν τε χῆνα τῶν τοῦ ἀετοῦ ὀνύχων ἐψεύσατο
 ἐξαρπάσαι καὶ περιφὺς ἐφίλησεν, οἷον ἐν τῇ τέρψει 
Λυκαίνιον· τοῦτο γὰρ ἐξῆν ὡς ἀκίνδυνον· </p>
</div>
<div type="section" n="3">
<p><seg type="new-citation"/> ἡ δὲ τὸν στέφανον
 ἐφήρμοσεν αὐτοῦ τῇ κεφαλῇ καὶ τὴν κόμην ἐφίλησεν <pb/> 
ὡς τῶν ἴων κρείττονα. Καὶ τῆς πήρας προκομίσασα παλάθης
 μοῖραν καὶ ἄρτους τινὰς ἔδωκε φαγεῖν. καὶ ἐσθίοντος
 ἀπὸ τοῦ στόματος ἥρπαζε καὶ οὕτως ἤσθιεν ὥσπερ 
νεοττὸς ὄρνιθος. 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Ἐσθιόντων δὲ αὐτῶν καὶ περιττότερα φιλούντων
 ὧν ἤσθιον, ναῦς ἁλιέων ὤφθη παραπλέουσα. Ἄνεμος 
μὲν οὐκ ἦν, γαλήνη δὲ ἦν καὶ ἐρέττειν ἐδόκει. Καὶ ἤρεττον
 ἐρρωμένως· ἠπείγοντο γὰρ νεαλεῖς ἰχθῦς εἰς τὴν πόλιν 
διασώσασθαι τῶν τινι πλουσίων. </p>
</div>
<div type="section" n="2">
<p><seg type="new-citation"/> Οἷον οὖν εἰώθασι 
ναῦται δρᾶν ἐς καμάτων ἀμέλειαν, τοῦτο κἀκεῖνοι δρῶντες 
τὰς κώπας ἀνέφερον. Εἷς μὲν αὐτοῖς κελευστὴς ναυτικὰς 
ᾖδεν ᾠδάς, οἱ δὲ λοιποὶ καθάπερ χορὸς ὁμοφώνως κατὰ 
καιρὸν τῆς ἐκείνου φωνῆς ἐβόων. </p>
</div>
<div type="section" n="3">
<p><seg type="new-citation"/> Ἡνίκα μὲν οὖν ἐν 
ἀναπεπταμένῃ τῇ θαλάσσῃ ταῦτα ἔπραττον, ἠφανίζετο ἡ 
βοὴ χεομένης τῆς φωνῆς εἰς πολὺν ἀέρα· ἐπεὶ δὲ ἄκρᾳ 
τινὶ ὑποδραμόντες εἰς κόλπον μηνοειδῆ καὶ κοῖλον εἰσήλασαν,
 μείζων μὲν ἠκούετο βοή, σαφῆ δὲ ἐξέπιπτεν εἰς τὴν 
γῆν τὰ τῶν κελευσμάτων ᾄσματα. </p>
</div>
<div type="section" n="4">
<p><seg type="new-citation"/> Κοῖλος γὰρ τῷ πεδίῳ 
αὐλὼν ὑποκείμενος καὶ τὸν ἦχον εἰς αὑτὸν ὡς ὄργανον δεχόμενος
 πάντων τῶν λεγομένων μιμητὴν φωνὴν ἀπεδίδου, 
ἰδίᾳ μὲν τῶν κωπῶν τὸν ἦχον, ἰδίᾳ δὲ τὴν φωνὴν τῶν ναυτῶν·
 καὶ ἐγίνετο ἄκουσμα τερπνόν. Φθανούσης γὰρ τῆς <pb/> 
ἀπὸ τῆς θαλάσσης φωνῆς, ἡ ἐκ τῆς γῆς φωνὴ τοσοῦτον 
ἐπαύετο βράδιον, ὅσον ἤρξατο. 
<lb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">Ὁ μὲν οὖν Δάφνις εἰδὼς τὸ πραττόμενον μόνῃ
 τῇ θαλάσσῃ προσεῖχε καὶ ἐτέρπετο τῇ νηὶ παρατρεχούσῃ
 τὸ πεδίον θᾶττον πτεροῦ καὶ ἐπειρᾶτό τινα διασώσασθαι
 τῶν ᾀσμάτων, ὡς γένοιτο τῆς σύριγγος μέλη· </p>
</div>
<div type="section" n="2">
<p><seg type="new-citation"/> ἡ 
δὲ Χλόη τότε πρῶτον πειρωμένη τῆς καλουμένης ἠχοῦς ποτὲ
 μὲν εἰς τὴν θάλασσαν ἀπέβλεπε, τῶν ναυτῶν κελευόντων,
 ποτὲ δὲ εἰς τὴν γῆν ὑπέστρεφε, ζητοῦσα τοὺς ἀντιφωνοῦντας.
 </p>
</div>
<div type="section" n="3">
<p><seg type="new-citation"/> Καὶ ἐπεὶ παραπλευσάντων ἦν κἀν τῷ αὐλῶνι 
σιγή, ἐπυνθάνετο τοῦ Δάφνιδος, εἰ καὶ ὀπίσω τῆς ἄκρας 
ἐστὶ θάλασσα καὶ ναῦς ἄλλη παραπλεῖ καὶ ἄλλοι ναῦται τὰ 
αὐτὰ ᾖδον καὶ ἅμα πάντες σιωπῶσι. </p>
</div>
<div type="section" n="4">
<p><seg type="new-citation"/> Γελάσας οὖν ὁ 
Δάφνις ἡδὺ καὶ φιλήσας ἥδιον φίλημα καὶ τὸν τῶν ἴων 
στέφανον ἐκείνῃ περιθεὶς ἤρξατο αὐτῇ μυθολογεῖν τὸν μῦθον
 τῆς Ἠχοῦς, αἰτήσας, εἰ διδάξειε, μισθὸν παρ' αὐτῆς 
ἄλλα φιλήματα δέκα. 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">«Νυμφῶν, ὦ κόρη, πολὺ γένος, Μελίαι καὶ 
Δρυάδες καὶ Ἕλειοι· πᾶσαι καλαί, πᾶσαι μουσικαί. Καὶ 
μιᾶς τούτων θυγάτηρ Ἠχὼ γίνεται, θνητὴ μὲν ὡς ἐκ πατρὸς
 θνητοῦ, καλὴ δὲ ὡς ἐκ μητρὸς καλῆς. </p>
</div>
<div type="section" n="2">
<p><seg type="new-citation"/> Τρέφεται 
μὲν ὑπὸ Νυμφῶν, παιδεύεται δὲ ὑπὸ Μουσῶν συρίζειν, αὐλεῖν,
 τὰ πρὸς λύραν, τὰ πρὸς κιθάραν, πᾶσαν ᾠδήν, ὥστε <pb/> 
καὶ παρθενίας εἰς ἄνθος ἀκμάσασα ταῖς Νύμφαις συνεχόρευε,
 ταῖς Μούσαις συνῇδεν· ἄρρενας δὲ ἔφευγε πάντας, 
καὶ ἀνθρώπους καὶ θεούς, φιλοῦσα τὴν παρθενίαν· </p>
</div>
<div type="section" n="3">
<p><seg type="new-citation"/> Ὁ 
Πὰν ὀργίζεται τῇ κόρῃ, τῆς μουσικῆς φθονῶν, τοῦ κάλλους 
μὴ τυχών, καὶ μανίαν ἐμβάλλει τοῖς ποιμέσι καὶ τοῖς αἰπόλοις.
 Οἱ δὲ ὥσπερ κύνες ἢ λύκοι διασπῶσιν αὐτὴν καὶ ῥίπτουσιν
 εἰς πᾶσαν τὴν γῆν ἔτι ᾄδοντα τὰ μέλη. </p>
</div>
<div type="section" n="4">
<p><seg type="new-citation"/> Καὶ τὰ 
μέλη Γῆ χαριζομένη Νύμφαις ἔκρυψε πάντα. Καὶ ἐτήρησε
 τὴν μουσικὴν καὶ γνώμῃ Μουσῶν ἀφίησι φωνὴν καὶ μιμεῖται
 πάντα, καθάπερ τότε ἡ κόρη, θεούς, ἀνθρώπους, ὄργανα,
 θηρία· μιμεῖται καὶ αὐτὸν συρίττοντα τὸν Πᾶνα. </p>
</div>
<div type="section" n="5">
<p>Ὁ δὲ ἀκούσας ἀναπηδᾷ καὶ διώκει κατὰ τῶν ὀρῶν, οὐκ 
ἐρῶν τυχεῖν ἀλλ' ἢ τοῦ μαθεῖν τίς ἐστιν ὁ λανθάνων μαθητής.»
 
</p><p rend=" indent(1)">Ταῦτα μυθολογήσαντα τὸν Δάφνιν οὐ δέκα μόνον φιλήματα
 ἀλλὰ πάνυ πολλὰ κατεφίλησεν ἡ Χλόη· μικροῦ γὰρ καὶ 
τὰ αὐτὰ εἶπεν ἡ Ἠχώ, καθάπερ μαρτυροῦσα ὅτι μηδὲν 
ἐψεύσατο. 
<lb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">Θερμοτέρου δὲ καθ' ἑκάστην ἡμέραν γινομένου
 τοῦ ἡλίου, οἷα τοῦ μὲν ἦρος παυομένου τοῦ δὲ θέρους 
ἀρχομένου, πάλιν αὐτοῖς ἐγίνοντο καιναὶ τέρψεις καὶ θέρειοι.
 </p>
</div>
<div type="section" n="2">
<p><seg type="new-citation"/> Ὁ μὲν γὰρ ἐνήχετο ἐν τοῖς ποταμοῖς, ἡ δὲ ἐν 
ταῖς πηγαῖς ἐλούετο· ὁ μὲν ἐσύριζεν ἁμιλλώμενος πρὸς 
τὰς πίτυς, ἡ δὲ ᾖδε ταῖς ἀηδόσιν ἐρίζουσα· ἐθήρων ἀκρίδας
 λάλους, ἐλάμβανον τέττιγας ἠχοῦντας, ἄνθη συνέλεγον, 
δένδρα ἔσειον, ὀπώραν ἤσθιον· ἤδη ποτὲ καὶ γυμνοὶ συγκατεκλίθησαν <pb/>
 καὶ ἓν δέρμα αἰγὸς ἐπεσύραντο. </p>
</div>
<div type="section" n="3">
<p><seg type="new-citation"/> Καὶ ἐγένετο
 ἂν γυνὴ Χλόη ῥᾳδίως, εἰ μὴ Δάφνιν ἐτάραξε τὸ αἷμα.
 Ἀμέλει καὶ δεδοικὼς μὴ νικηθῇ τὸν λογισμόν ποτε, 
πολλὰ γυμνοῦσθαι τὴν Χλόην οὐκ ἐπέτρεπεν, ὥστε ἐθαύμαζε
 μὲν ἡ Χλόη, τὴν δὲ αἰτίαν ᾐδεῖτο πυθέσθαι. 
<lb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Ἐν τῷ θέρει τῷδε καὶ μνηστήρων πλῆθος ἦν 
περὶ τὴν Χλόην καὶ πολλοὶ πολλαχόθεν ἐφοίτων παρὰ τὸν 
Δρύαντα πρὸς γάμον αἰτοῦντες αὐτήν. Καὶ οἱ μέν τι δῶρον 
ἔφερον, οἱ δὲ πολλὰ ὑπέσχοντο εἰ ταύτης τύχοιεν. </p>
</div>
<div type="section" n="2">
<p><seg type="new-citation"/> Ἡ 
μὲν οὖν Νάπη ταῖς ἐλπίσιν ἐπαιρομένη συνεβούλευεν ἐκδιδόναι
 τὴν Χλόην μηδὲ κατέχειν οἴκοι πρὸς πλέον τηλικαύτην
 κόρην, ἣ τάχα μικρὸν ὕστερον νέμουσα τὴν παρθενίαν
 ἀπολέσει καὶ ἄνδρα ποιήσεταί τινα τῶν ποιμένων ἐπὶ 
μήλοις ἢ ῥόδοις, ἀλλ' ἐκείνην τε ποιῆσαι δέσποιναν οἰκίας 
καὶ αὐτοὺς πολλὰ λαβόντας ἰδίῳ φυλάττειν αὐτὰ καὶ γνησίῳ 
παιδίῳ—ἐγεγόνει δὲ αὐτοῖς ἄρρεν παιδίον οὐ πρὸ πολλοῦ 
τινος—· </p>
</div>
<div type="section" n="3">
<p><seg type="new-citation"/> ὁ δὲ Δρύας ποτὲ μὲν ἐθέλγετο τοῖς λεγομένοις 
—μείζονα γὰρ ἢ κατὰ ποιμαίνουσαν κόρην δῶρα ὠνομάζετο 
παρ' ἑκάστου—, ποτὲ δὲ &lt;ἐννοήσας&gt; ὡς κρείττων ἐστὶν ἡ παρθένος
 μνηστήρων γεωργῶν καὶ ὡς, εἴ ποτε τοὺς ἀληθινοὺς 
γονέας εὕροι, μεγάλως αὐτοὺς εὐδαίμονας θήσει, ἀνεβάλλετο
 τὴν ἀπόκρισιν καὶ εἷλκε χρόνον ἐκ χρόνου καὶ ἐν τῷ 
τέως ἀπεκέρδαινεν οὐκ ὀλίγα δῶρα. </p>
</div>
<div type="section" n="4">
<p><seg type="new-citation"/> Ἡ μὲν δὴ μαθοῦσα 
λυπηρῶς πάνυ διῆγε καὶ τὸν Δάφνιν ἐλάνθανεν ἐπὶ πολύ, 
λυπεῖν οὐ θέλουσα· ὡς δὲ ἐλιπάρει καὶ ἐνέκειτο πυνθανόμενος <pb/>
 καὶ ἐλυπεῖτο μᾶλλον μὴ μανθάνων ἢ ἔμελλε μαθών, πάντα
 αὐτῷ διηγεῖται, τοὺς μνηστευομένους ὡς πολλοὶ καὶ 
πλούσιοι, τοὺς λόγους οὓς ἡ Νάπη σπεύδουσα πρὸς τὸν 
γάμον ἔλεγεν, ὡς οὐκ ἀπείπατο Δρύας, ἀλλ' ὡς εἰς τὸν τρυγητὸν
 ἀναβέβληται. 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Ἔκφρων ἐπὶ τούτοις ὁ Δάφνις γίνεται καὶ 
ἐδάκρυσε καθήμενος, ἀποθανεῖσθαι μηκέτι νεμούσης Χλόης 
λέγων· καὶ οὐκ αὐτὸς μόνος, ἀλλὰ καὶ τὰ πρόβατα μετὰ τοιοῦτον
 ποιμένα. Εἶτα ἀνενεγκὼν ἐθάρρει καὶ πείσειν ἐνενόει 
τὸν πατέρα καὶ ἕνα τῶν μνωμένων αὑτὸν ἠρίθμει καὶ 
πολὺ κρατήσειν ἤλπιζε τῶν ἄλλων. </p>
</div>
<div type="section" n="2">
<p><seg type="new-citation"/> Ἓν αὐτὸν ἐτάραττεν·
 οὐκ ἦν Λάμων πλούσιος· τοῦτο αὐτοῦ τὴν ἐλπίδα 
μόνον λεπτὴν εἰργάζετο· ὅμως δὲ ἐδόκει μνᾶσθαι, καὶ τῇ 
Χλόῃ συνεδόκει. Τῷ Λάμωνι μὲν οὖν οὐδὲν ἐτόλμησεν 
εἰπεῖν, τῇ Μυρτάλῃ δὲ θαρρήσας καὶ τὸν ἔρωτα ἐμήνυσε 
καὶ περὶ τοῦ γάμου λόγους προσήνεγκεν· ἡ δὲ τῷ Λάμωνι 
νύκτωρ ἐκοινώσατο. </p>
</div>
<div type="section" n="3">
<p><seg type="new-citation"/> Σκληρῶς δὲ ἐκείνου τὴν ἔντευξιν 
ἐνεγκόντος καὶ λοιδορήσαντος εἰ παιδὶ θυγάτριον ποιμένων 
προξενεῖ μεγάλην ἐν τοῖς γνωρίσμασιν ἐπαγγελλομένῳ 
τύχην, ὃς αὐτούς, εὑρὼν τοὺς οἰκείους, καὶ ἐλευθέρους 
θήσει καὶ δεσπότας ἀγρῶν μειζόνων, ἡ Μυρτάλη διὰ τὸν 
ἔρωτα φοβουμένη μὴ τελέως ἀπελπίσας ὁ Δάφνις τὸν 
γάμον τολμήσῃ τι θανατῶδες, ἄλλας αὐτῷ τῆς ἀντιρρήσεως 
αἰτίας ἀπήγγελλε. </p>
</div>
<div type="section" n="4">
<p><seg type="new-citation"/> «Πένητές ἐσμεν, ὦ παῖ, καὶ δεόμεθα
 νύμφης φερούσης τι μᾶλλον· οἱ δὲ πλούσιοι καὶ <pb/> 
πλουσίων νυμφίων δεόμενοι. Ἴθι δή, πεῖσον Χλόην, ἡ δὲ 
τὸν πατέρα, μηδὲν αἰτεῖν μέγα καὶ &lt;δοῦναι&gt; γαμεῖν· πάντως
 δέ που κἀκείνη φιλεῖ σε καὶ βούλεται συγκαθεύδειν 
πένητι καλῷ μᾶλλον ἢ πιθήκῳ πλουσίῳ.» 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Μυρτάλη μὲν οὖν οὔποτε ἐλπίσασα Δρύαντα 
τούτοις συντεθήσεσθαι μνηστῆρας ἔχοντα πλουσιωτάτους 
εὐπρεπῶς ᾤετο παρῃτῆσθαι τὸν γάμον· Δάφνις δὲ οὐκ 
εἶχε μέμφεσθαι τὰ λελεγμένα. Λειπόμενος δὲ πολὺ τῶν 
αἰτουμένων τὸ σύνηθες ἐρασταῖς πενομένοις ἔπραττεν· 
ἐδάκρυε καὶ τὰς Νύμφας αὖθις ἐκάλει βοηθούς. </p>
</div>
<div type="section" n="2">
<p><seg type="new-citation"/> Αἱ 
δὲ αὐτῷ καθεύδοντι νύκτωρ ἐν τοῖς αὐτοῖς ἐφίστανται 
σχήμασιν, ἐν οἷς καὶ πρότερον· ἔλεγε δὲ ἡ πρεσβυτάτη 
πάλιν· «γάμου μὲν μέλει τῆς Χλόης ἄλλῳ θεῷ, δῶρα δέ σοι 
δώσομεν ἡμεῖς, ἃ θέλξει Δρύαντα. </p>
</div>
<div type="section" n="3">
<p><seg type="new-citation"/> Ἡ ναῦς ἡ τῶν 
Μηθυμναίων νεανίσκων, ἧς τὴν λύγον αἱ σαί ποτε αἶγες 
κατέφαγον, ἡμέρᾳ μὲν ἐκείνῃ μακρὰν τῆς γῆς ὑπηνέχθη 
πνεύματι· νυκτὸς δέ, πελαγίου ταράξαντος ἀνέμου τὴν 
θάλασσαν, εἰς τὴν γῆν εἰς τὰς τῆς ἄκρας πέτρας ἐξεβράσθη.
 </p>
</div>
<div type="section" n="4">
<p><seg type="new-citation"/> Αὕτη μὲν οὖν διεφθάρη καὶ πολλὰ τῶν ἐν 
αὐτῇ· βαλάντιον δὲ τρισχιλίων δραχμῶν ὑπὸ τοῦ κύματος 
ἀπεπτύσθη καὶ κεῖται φυκίοις κεκαλυμμένον πλησίον δελφῖνος
 νεκροῦ, δι' ὃν οὐδεὶς οὐδὲ προσῆλθεν ὁδοιπόρος, τὸ 
δυσῶδες τῆς σηπεδόνος παρατρέχων. </p>
</div>
<div type="section" n="5">
<p><seg type="new-citation"/> Ἀλλὰ σὺ πρόσελθε
 καὶ προσελθὼν ἀνελοῦ καὶ ἀνελόμενος δός. Ἱκανόν 
σοι νῦν δόξαι μὴ πένητι, χρόνῳ δὲ ὕστερον ἔσῃ καὶ πλούσιος.»
 <pb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">Αἱ μὲν ταῦτα εἰποῦσαι τῇ νυκτὶ συναπῆλθον· 
γενομένης δὲ ἡμέρας ἀναπηδήσας ὁ Δάφνις περιχαρὴς 
ἤλαυνε ῥοίζῳ πολλῷ τὰς αἶγας εἰς τὴν νομήν· καὶ τὴν 
Χλόην φιλήσας καὶ τὰς Νύμφας προσκυνήσας κατῆλθεν 
ἐπὶ θάλασσαν, ὡς περιρράνασθαι θέλων· καὶ ἐπὶ τῆς ψάμμου
 πλησίον τῆς κυματωγῆς ἐβάδιζε ζητῶν τὰς τρισχιλίας.
 </p>
</div>
<div type="section" n="2">
<p><seg type="new-citation"/> Ἔμελλε δὲ ἄρα οὐ πολὺν κάματον ἕξειν· ὁ γὰρ 
δελφὶς οὐκ ἀγαθὸν ὀδωδὼς αὐτῷ προσέπιπτεν ἐρριμμένος 
καὶ μυδῶν· οὗ τῇ σηπεδόνι καθάπερ ἡγεμόνι χρώμενος 
ὁδοῦ προσῆλθέ τε εὐθὺς καὶ τὰ φυκία ἀφελὼν εὑρίσκει τὸ 
βαλάντιον ἀργυρίου μεστόν. </p>
</div>
<div type="section" n="3">
<p><seg type="new-citation"/> Τοῦτο ἀνελόμενος καὶ 
εἰς τὴν πήραν ἐνθέμενος οὐ πρόσθεν ἀπῆλθε, πρὶν τὰς 
Νύμφας εὐφημῆσαι καὶ αὐτὴν τὴν θάλασσαν· καίπερ γὰρ 
αἰπόλος ὤν, ἤδη καὶ τὴν θάλασσαν ἐνόμιζε τῆς γῆς 
γλυκυτέραν, ὡς εἰς τὸν γάμον αὐτῷ τὸν Χλόης συλλαμβάνουσαν.
 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">Εἰλημμένος δὲ τῶν τρισχιλίων οὐκέτ' ἔμελλεν, 
ἀλλ' ὡς πάντων ἀνθρώπων πλουσιώτατος, οὐ μόνον τῶν 
ἐκεῖ γεωργῶν, αὐτίκα ἐλθὼν παρὰ τὴν Χλόην διηγεῖται 
αὐτῇ τὸ ὄναρ, δείκνυσι τὸ βαλάντιον, κελεύει τὰς ἀγέλας 
φυλάττειν, ἔστ' ἂν ἐπανέλθῃ, καὶ συντείνας σοβεῖ παρὰ 
τὸν Δρύαντα. Καὶ εὑρὼν πυρούς τινας ἁλωνοτριβοῦντα 
μετὰ τῆς Νάπης πάνυ θρασὺν ἐμβάλλει λόγον περὶ γάμου. </p>
</div>
<div type="section" n="2">
<p rend="indent(1)">«Ἐμοὶ δὸς Χλόην γυναῖκα· ἐγὼ καὶ θερίζειν οἶδα 
καλῶς καὶ κλᾶν ἄμπελον καὶ φυτὰ κατορύττειν· οἶδα καὶ 
γῆν ἀροῦν καὶ λικμῆσαι πρὸς ἄνεμον. Ἀγέλην δὲ ὅπως <pb/> 
νέμω μάρτυς Χλόη· πεντήκοντα αἶγας παραλαβὼν διπλασίονας
 πεποίηκα· ἔθρεψα καὶ τράγους μεγάλους καὶ καλούς· 
πρότερον δὲ ἀλλοτρίοις τὰς αἶγας ὑπεβάλλομεν. </p>
</div>
<div type="section" n="3">
<p><seg type="new-citation"/> Ἀλλὰ 
καὶ νέος εἰμὶ καὶ γείτων ὑμῖν ἄμεμπτος· καί με ἔθρεψεν 
αἴξ, ὡς Χλόην ὄϊς. Τοσοῦτον δὲ τῶν ἄλλων κρατῶν οὐδὲ 
δώροις ἡττηθήσομαι· </p>
</div>
<div type="section" n="4">
<p><seg type="new-citation"/> ἐκεῖνοι δώσουσιν αἶγας καὶ πρόβατα
 καὶ ζεῦγος ψωραλέων βοῶν καὶ σῖτον μηδὲ ἀλεκτορίδας
 θρέψαι δυνάμενον· παρ' ἐμοῦ δὲ αἵδε ὑμῖν τρισχίλιαι.
 Μόνον ἴστω τοῦτο μηδείς, μὴ Λάμων αὐτὸς οὑμὸς 
πατήρ.» Ἅμα τε ἐδίδου καὶ περιβαλὼν κατεφίλει. 
<lb/> </p>
</div>
</div>
<div type="chapter" n="30">
<div type="section" n="1">
<p rend="indent(1)">Οἱ δὲ παρ' ἐλπίδα ἰδόντες τοσοῦτον ἀργύριον, 
αὐτίκα τε δώσειν ἐπηγγέλλοντο τὴν Χλόην καὶ πείσειν 
ὑπισχνοῦντο τὸν Λάμωνα. </p>
</div>
<div type="section" n="2">
<p><seg type="new-citation"/> Ἡ μὲν δὴ Νάπη μετὰ τοῦ 
Δάφνιδος αὐτοῦ μένουσα περιήλαυνε τὰς βοῦς καὶ τοῖς 
τριβόλοις κατειργάζετο τὸν στάχυν· ὁ δὲ Δρύας θησαυρίσας
 τὸ βαλάντιον ἔνθα ἀπέκειτο τὰ γνωρίσματα, ταχὺς 
παρὰ τὸν Λάμωνα καὶ τὴν Μυρτάλην ἐφέρετο, μέλλων 
παρ' αὐτῶν, τὸ καινότατον, μνᾶσθαι νυμφίον. </p>
</div>
<div type="section" n="3">
<p><seg type="new-citation"/> Εὑρὼν 
δὲ κἀκείνους κριθία μετροῦντας οὐ πρὸ πολλοῦ λελικμημένα
 ἀθύμως τε ἔχοντας ὅτι μικροῦ δεῖν ὀλιγώτερα ἦν τῶν 
καταβληθέντων σπερμάτων, ἐπ' ἐκείνοις μὲν παρεμυθήσατο,
 κοινὴν ὁμολογήσας αἰτίαν γεγονέναι πανταχοῦ· </p>
</div>
<div type="section" n="4">
<p>τὸν δὲ Δάφνιν ᾐτεῖτο Χλόῃ καὶ ἔλεγεν ὅτι πολλὰ 
ἄλλων διδόντων, οὐδὲν παρ' αὐτῶν λήψεται, μᾶλλον δέ τι <pb/> 
οἴκοθεν αὐτοῖς ἐπιδώσει· συντετράφθαι γὰρ ἀλλήλοις κἀν 
τῷ νέμειν συνῆφθαι φιλίᾳ ῥᾳδίως λυθῆναι μὴ δυναμένῃ, 
ἤδη δὲ καὶ ἡλικίαν ἔχειν ὡς συγκαθεύδειν μετ' ἀλλήλων. </p>
</div>
<div type="section" n="5">
<p rend="indent(1)">Ὁ μὲν ταῦτα καὶ ἔτι πλείω ἔλεγεν, οἷα τοῦ πεῖσαι 
λέγων ἆθλον ἔχων τὰς τρισχιλίας· ὁ δὲ Λάμων μήτε 
πενίαν ἔτι προβάλλεσθαι δυνάμενος—αὐτοὶ γὰρ οὐχ ὑπερηφάνουν—μήτε
 ἡλικίαν Δάφνιδος—ἤδη γὰρ μειράκιον ἦν 
—τὸ μὲν ἀληθὲς οὐδ' ὣς ἐξηγόρευσεν, ὅτι κρείττων ἐστὶ 
τοιούτου γάμου, χρόνον δὲ σιωπήσας ὀλίγον οὕτως ἀπεκρίνατο·
 
<lb/> </p>
</div>
</div>
<div type="chapter" n="31">
<div type="section" n="1">
<p rend="indent(1)">«Δίκαια ποιεῖτε τοὺς γείτονας προτιμῶντες 
τῶν ξένων καὶ πενίας ἀγαθῆς πλοῦτον μὴ νομίζοντες 
κρείττονα. Ὁ Πὰν ὑμᾶς ἀντὶ τῶνδε καὶ αἱ Νύμφαι φιλήσειαν.
 </p>
</div>
<div type="section" n="2">
<p><seg type="new-citation"/> Ἐγὼ δὲ σπεύδω μὲν καὶ αὐτὸς τὸν γάμον τοῦτον·
 καὶ γὰρ ἂν μαινοίμην, εἰ μὴ γέρων τε ὢν ἤδη καὶ χειρὸς
 εἰς τὰ ἔργα δεόμενος περιττοτέρας ᾤμην καὶ τὸν ὑμέτερον
 οἶκον φίλον προσλαβεῖν ἀγαθόν τι μέγα· </p>
</div>
<div type="section" n="3">
<p><seg type="new-citation"/> περισπούδαστος
 δὲ καὶ Χλόη, καλὴ καὶ ὡραία κόρη καὶ πάντα 
ἀγαθή· δοῦλος δὲ ὢν οὐδενός εἰμι τῶν ἐμῶν κύριος, ἀλλὰ 
δεῖ τὸν δεσπότην μανθάνοντα ταῦτα συγχωρεῖν. Φέρε οὖν 
ἀναβαλώμεθα τὸν γάμον εἰς τὸ μετόπωρον· </p>
</div>
<div type="section" n="4">
<p><seg type="new-citation"/> ἀφίξεσθαι 
τότε λέγουσιν αὐτὸν οἱ παραγινόμενοι πρὸς ἡμᾶς ἐξ ἄστεος. 
Τότε ἔσονται ἀνὴρ καὶ γυνή· νῦν δὲ φιλείτωσαν ἀλλήλους 
ὡς ἀδελφοί. Ἴσθι μόνον, ὦ Δρύα, τοσοῦτον· σπεύδεις περὶ <pb/> 
μειράκιον κρεῖττον ἡμῶν.» Ὁ μὲν ταῦτα εἰπὼν ἐφίλησέ τε 
αὐτὸν καὶ ὤρεξε πότον ἤδη μεσημβρίας ἀκμαζούσης καὶ 
προύπεμψε μέχρι τινός, φιλοφρονούμενος πάντα. 
<lb/> </p>
</div>
</div>
<div type="chapter" n="32">
<div type="section" n="1">
<p rend="indent(1)">Ὁ δὲ Δρύας οὐ παρέργως ἀκούσας τὸν ὕστερον
 λόγον τοῦ Λάμωνος ἐφρόντιζε βαδίζων καθ' αὑτὸν 
ὅστις ὁ Δάφνις. «Ἐτράφη μὲν ὑπὸ αἰγὸς ὡς κηδομένων 
θεῶν· ἔστι δὲ καλὸς καὶ οὐδὲν ἐοικὼς σιμῷ γέροντι καὶ 
μαδώσῃ γυναικί· εὐπόρησε δὲ καὶ τρισχιλίων, ὅσον οὐδὲ 
ἀχράδων εἰκὸς ἔχειν αἰπόλον. </p>
</div>
<div type="section" n="2">
<p><seg type="new-citation"/> Ἆρα καὶ τοῦτον ἐξέθηκέ
 τις ὡς Χλόην· Ἆρα καὶ τοῦτον εὗρε Λάμων ὡς 
ἐκείνην ἐγώ; Ἆρα καὶ γνωρίσματα ὅμοια παρέκειτο τοῖς 
εὑρεθεῖσιν ὑπ' ἐμοῦ; Ἐὰν ταῦτα οὕτως, ὦ δέσποτα Πὰν 
καὶ Νύμφαι φίλαι, τάχα οὗτος τοὺς ἰδίους εὑρὼν εὑρήσει 
τι καὶ τῶν Χλόης ἀπορρήτων.» </p>
</div>
<div type="section" n="3">
<p><seg type="new-citation"/> Τοιαῦτα μὲν πρὸς 
αὑτὸν ἐφρόντιζε καὶ ὠνειροπόλει μέχρι τῆς ἅλω· ἐλθὼν 
δὲ ἐκεῖ καὶ τὸν Δάφνιν μετέωρον πρὸς τὴν ἀκοὴν καταλαβὼν
 ἀνέρρωσέ τε γαμβρὸν προσαγορεύσας καὶ τῷ μετοπώρῳ
 τοὺς γάμους θύσειν ἐπαγγέλλεται, δεξιάν τε ἔδωκεν 
ὡς οὐδενὸς ἐσομένης ὅτι μὴ Δάφνιδος Χλόης. 
<lb/> </p>
</div>
</div>
<div type="chapter" n="33">
<div type="section" n="1">
<p rend="indent(1)">Θᾶττον οὖν νοήματος, μηδὲν πιὼν μηδὲ 
φαγών, παρὰ τὴν Χλόην κατέδραμε· καὶ εὑρὼν αὐτὴν ἀμέλγουσαν
 καὶ τυροποιοῦσαν, τόν τε γάμον εὐηγγελίζετο καὶ 
ὡς γυναῖκα λοιπὸν μὴ λανθάνων κατεφίλει καὶ ἐκοινώνει 
τοῦ πόνου. </p>
</div>
<div type="section" n="2">
<p><seg type="new-citation"/> Ἤμελγε μὲν εἰς γαυλοὺς τὸ γάλα, ἐνεπήγνυ <pb/>
 δὲ ταρσοῖς τοὺς τυρούς, προσέβαλλε ταῖς μητράσι 
τοὺς ἄρνας καὶ τοὺς ἐρίφους. Καλῶς δὲ ἐχόντων τούτων 
ἀπελούσαντο, ἐνέφαγον, ἔπιον, περιῄεσαν ζητοῦντες ὀπώραν
 ἀκμάζουσαν. </p>
</div>
<div type="section" n="3">
<p><seg type="new-citation"/> Ἦν δὲ ἀφθονία πολλὴ διὰ τὸ τῆς 
ὥρας πάμφορον· πολλαὶ μὲν ἀχράδες, πολλαὶ δὲ ὄχναι 
πολλὰ δὲ μῆλα· τὰ μὲν ἤδη πεπτωκότα κάτω, τὰ δὲ ἔτι ἐπὶ 
τῶν φυτῶν· τὰ ἐπὶ τῆς γῆς εὐωδέστερα, τὰ ἐπὶ τῶν κλάδων
 εὐανθέστερα· τὰ μὲν οἷον οἶνος ἀπῶζε, τὰ δὲ οἷον 
χρυσὸς ἀπέλαμπε. </p>
</div>
<div type="section" n="4">
<p><seg type="new-citation"/> Μία μηλέα τετρύγητο καὶ οὔτε 
καρπὸν εἶχεν οὔτε φύλλον· γυμνοὶ πάντες ἦσαν οἱ κλάδοι· 
καὶ ἓν μῆλον ἐπέττετο ἐπ' αὐτοῖς ἄκροις ἀκρότατον, μέγα 
καὶ καλὸν καὶ τῶν πολλῶν τὴν εὐανθίαν ἐνίκα μόνον· ἔδεισεν
 ὁ τρυγῶν ἀνελθεῖν, ἠμέλησε καθελεῖν· τάχα δὲ καὶ ἐφυλάττετο
 τὸ καλὸν μῆλον ἐρωτικῷ ποιμένι. 
<lb/> </p>
</div>
</div>
<div type="chapter" n="34">
<div type="section" n="1">
<p rend="indent(1)">Τοῦτο τὸ μῆλον ὡς εἶδεν ὁ Δάφνις, ὥρμα 
τρυγᾶν ἀνελθὼν καὶ Χλόης κωλυούσης ἠμέλησεν· ἡ μὲν 
ἀμεληθεῖσα, ὀργισθεῖσα πρὸς τὰς ἀγέλας ἀπῆλθε· Δάφνις 
δὲ ἀναδραμὼν ἐξίκετο τρυγῆσαι καὶ κομίσαι δῶρον Χλόῃ 
καὶ λόγον τοιόνδε εἶπεν ὠργισμένῃ· «ὦ παρθένε, τοῦτο τὸ 
μῆλον ἔφυσαν Ὧραι καλαὶ καὶ φυτὸν καλὸν ἔθρεψε πεπαίνοντος
 Ἡλίου, καὶ ἐτήρησε Τύχη. </p>
</div>
<div type="section" n="2">
<p><seg type="new-citation"/> Καὶ οὐκ ἔμελλον 
αὐτὸ καταλιπεῖν ὀφθαλμοὺς ἔχων, ἵνα πέσῃ χαμαὶ καὶ ἢ 
ποίμνιον αὐτὸ πατήσῃ νεμόμενον ἢ ἑρπετὸν φαρμάξῃ 
συρόμενον ἢ χρόνος δαπανήσῃ &lt;ἐπι&gt;κείμενον, βλεπόμενον,
 ἐπαινούμενον. Τοῦτο Ἀφροδίτη κάλλους ἔλαβεν ἆθλον· 
τοῦτο ἐγὼ σοὶ δίδωμι νικητήριον. </p>
</div>
<div type="section" n="3">
<p><seg type="new-citation"/> Ὁμοίους ἔχετε τοὺς <pb/> 
μάρτυρας· ἐκεῖνος ἦν ποιμήν, αἰπόλος ἐγώ.» Ταῦτα εἰπὼν 
ἐντίθησι τοῖς κόλποις· ἡ δὲ ἐγγὺς γενόμενον κατεφίλησεν, 
ὥστε ὁ Δάφνις οὐ μετέγνω τολμήσας ἀνελθεῖν εἰς τοσοῦτον 
ὕψος· ἔλαβε γὰρ κρεῖττον καὶ χρυσοῦ μήλου φίλημα. <pb/> </p>
</div>
</div>
</div>
<div type="Book" n="4">
<div type="chapter" n="1">
<div type="section" n="1">
<p rend="indent(1)">Ἥκων δέ τις ἐκ τῆς Μιτυλήνης ὁμόδουλος τοῦ 
Λάμωνος ἤγγειλεν ὅτι ὀλίγον πρὸ τοῦ τρυγητοῦ ὁ δεσπότης 
ἀφίξεται μαθησόμενος μή τι τοὺς ἀγροὺς ὁ τῶν Μηθυμναίων
 ἐπίπλους ἐλυμήνατο. </p>
</div>
<div type="section" n="2">
<p><seg type="new-citation"/> Ἤδη οὖν τοῦ θέρους 
ἀπιόντος καὶ τοῦ μετοπώρου προσιόντος παρεσκεύαζεν 
αὐτῷ τὴν καταγωγὴν ὁ Λάμων εἰς πᾶσαν θέας ἡδονήν. </p>
</div>
<div type="section" n="3">
<p>Πηγὰς ἐξεκάθαιρεν, ὡς τὸ ὕδωρ καθαρὸν ἔχοιεν· τὴν 
κόπρον ἐξεφόρει τῆς αὐλῆς, ὡς ἀπόζουσα μὴ διοχλοίη· 
τὸν παράδεισον ἐθεράπευεν, ὡς ὀφθείη καλός. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Ἦν δὲ ὁ παράδεισος πάγκαλόν τι χρῆμα καὶ 
κατὰ τοὺς βασιλικούς. Ἐκτέτατο μὲν εἰς σταδίου μῆκος, 
ἐπέκειτο δὲ ἐν χώρῳ μετεώρῳ, τὸ εὖρος ἔχων πλέθρων 
τεττάρων. </p>
</div>
<div type="section" n="2">
<p><seg type="new-citation"/> Εἴκασεν ἄν τις αὐτὸν πεδίῳ μακρῷ. Εἶχε 
δὲ πάντα δένδρα, μηλέας, μυρρίνας, ὄχνας καὶ ῥοιὰς καὶ 
συκῆν καὶ ἐλαίας· ἑτέρωθι ἄμπελον ὑψηλήν, καὶ ἐπέκειτο 
ταῖς μηλέαις καὶ ταῖς ὄχναις περκάζουσα, καθάπερ περὶ 
τοῦ καρποῦ αὐταῖς προσερίζουσα. </p>
</div>
<div type="section" n="3">
<p><seg type="new-citation"/> Τοσαῦτα ἥμερα. 
Ἦσαν δὲ καὶ κυπάριττοι καὶ δάφναι καὶ πλάτανοι καὶ 
πίτυς. Ταύταις πάσαις ἀντὶ τῆς ἀμπέλου κιττὸς ἐπέκειτο·
 καὶ ὁ κόρυμβος αὐτοῦ μέγας ὢν καὶ μελαινόμενος <pb/> 
βότρυν ἐμιμεῖτο. </p>
</div>
<div type="section" n="4">
<p><seg type="new-citation"/> Ἔνδον ἦν τὰ καρποφόρα φυτά, 
καθάπερ φρουρούμενα· ἔξωθεν περιειστήκει τὰ ἄκαρπα, 
καθάπερ θριγγὸς χειροποίητος· καὶ ταῦτα μέντοι λεπτῆς 
αἱμασιᾶς περιέθει περίβολος. </p>
</div>
<div type="section" n="5">
<p><seg type="new-citation"/> Τέτμητο καὶ διακέκριτο 
πάντα καὶ στέλεχος στελέχους ἀφειστήκει, ἐν μετεώρῳ δὲ 
οἱ κλάδοι συνέπιπτον ἀλλήλοις καὶ ἐπήλλαττον τὰς κόμας· 
ἐδόκει μέντοι καὶ ἡ τούτων φύσις εἶναι τέχνη. </p>
</div>
<div type="section" n="6">
<p><seg type="new-citation"/> Ἦσαν 
καὶ ἀνθῶν πρασιαί, ὧν τὰ μὲν ἔφερεν ἡ γῆ, τὰ δὲ ἐποίει 
τέχνη· ῥοδωνιαὶ καὶ ὑάκινθοι καὶ κρίνα χειρὸς ἔργα· 
ἰωνιὰς καὶ ναρκίσσους καὶ ἀναγαλλίδας ἔφερεν ἡ γῆ. Σκιά 
τε ἦν θέρους καὶ ἦρος ἄνθη καὶ μετοπώρου ὀπώρα καὶ 
κατὰ πᾶσαν ὥραν τρυφή. 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ἐντεῦθεν εὔοπτον μὲν ἦν τὸ πεδίον καὶ ἦν ὁρᾶν 
τοὺς νέμοντας, εὔοπτος δ' ἡ θάλασσα καὶ ἑωρῶντο οἱ 
παραπλέοντες· ὥστε καὶ ταῦτα μέρος ἐγίνετο τῆς ἐν τῷ 
παραδείσῳ τρυφῆς. Ἵνα τοῦ παραδείσου τὸ μεσαίτατον 
ἐπὶ μῆκος καὶ εὖρος ἦν, νεὼς Διονύσου καὶ βωμὸς ἦν· 
περιεῖχε τὸν μὲν βωμὸν κιττός, τὸν νεὼν δὲ κλήματα. </p>
</div>
<div type="section" n="2">
<p>Εἶχε δὲ καὶ ἔνδοθεν ὁ νεὼς Διονυσιακὰς γραφάς· 
Σεμέλην τίκτουσαν, Ἀριάδνην καθεύδουσαν, Λυκοῦργον 
δεδεμένον, Πενθέα διαιρούμενον· ἐπῆσαν καὶ Ἰνδοὶ νικώμενοι
 καὶ Τυρρηνοὶ μεταμορφούμενοι· πανταχοῦ Σάτυροι 
&lt;πατοῦντες&gt;, πανταχοῦ Βάκχαι χορεύουσαι· οὐδὲ ὁ Πὰν 
ἠμέλητο· ἐκαθέζετο δὲ καὶ αὐτὸς συρίζων ἐπὶ πέτρας, 
ὅμοιος ἐνδιδόντι κοινὸν μέλος καὶ τοῖς πατοῦσι καὶ ταῖς 
χορευούσαις. <pb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Τοιοῦτον ὄντα τὸν παράδεισον ὁ Λάμων ἐθεράπευε,
 τὰ ξηρὰ ἀποτέμνων, τὰ κλήματα ἀναλαμβάνων· τὸν 
Διόνυσον ἐστεφάνωσε· τοῖς ἄνθεσιν ὕδωρ ἐπωχέτευσε. 
Πηγή τις ἦν, &lt;ἣν&gt; εὗρεν ἐς τὰ ἄνθη Δάφνις· ἐσχόλαζε 
μὲν τοῖς ἄνθεσιν ἡ πηγή, Δάφνιδος δὲ ὅμως ἐκαλεῖτο 
πηγή. </p>
</div>
<div type="section" n="2">
<p><seg type="new-citation"/> Παρεκελεύετο δὲ καὶ τῷ Δάφνιδι ὁ Λάμων 
πιαίνειν τὰς αἶγας ὡς δυνατὸν μάλιστα, πάντως που 
κἀκείνας λέγων ὄψεσθαι τὸν δεσπότην ἀφικόμενον διὰ 
μακροῦ. </p>
</div>
<div type="section" n="3">
<p><seg type="new-citation"/> Ὁ δὲ ἐθάρρει μὲν ὡς ἐπαινεθησόμενος ἐπ' 
αὐταῖς· διπλασίονάς τε γὰρ ὧν ἔλαβεν ἐποίησε καὶ λύκος 
οὐδὲ μίαν ἥρπασε, καὶ ἦσαν πιότεραι τῶν ὀΐων· βουλόμενος 
δὲ προθυμότερον αὐτὸν γενέσθαι πρὸς τὸν γάμον πᾶσαν 
θεραπείαν καὶ προθυμίαν προσέφερεν, ἐξάγων τε αὐτὰς 
πάνυ ἕωθεν καὶ ἀπάγων τὸ δειλινόν. </p>
</div>
<div type="section" n="4">
<p><seg type="new-citation"/> Δὶς ἡγεῖτο ἐπὶ 
ποτόν· ἀνεζήτει τὰ εὐνομώτατα τῶν χωρίων· ἐμέλησεν 
αὐτῷ καὶ σκαφίδων καινῶν καὶ γαυλῶν πολλῶν καὶ ταρσῶν 
μειζόνων· τοσαύτη δὲ ἦν κηδεμονία, ὥστε καὶ τὰ κέρατα 
ἤλειφε καὶ τὰς τρίχας ἐθεράπευε. </p>
</div>
<div type="section" n="5">
<p><seg type="new-citation"/> Πανὸς ἄν τις 
ἱερὰν ἀγέλην ἔδοξεν ὁρᾶν. Ἐκοινώνει δὲ παντὸς εἰς αὐτὰς 
καμάτου καὶ ἡ Χλόη, καὶ τῆς ποίμνης παραμελοῦσα τὸ 
πλέον ἐκείναις ἐσχόλαζεν, ὥστε ἐνόμιζεν ὁ Δάφνις δι' 
ἐκείνην αὐτὰς φαίνεσθαι καλάς. 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ἐν τούτοις οὖσιν αὐτοῖς δεύτερος ἄγγελος ἐλθὼν 
ἐξ ἄστεος ἐκέλευεν ἀποτρυγᾶν τὰς ἀμπέλους ὅτι τάχιστα, 
καὶ αὐτὸς ἔφη παραμενεῖν ἔστ' ἂν τοὺς βότρυς ποιήσωσι 
γλεῦκος, εἶτα οὕτως κατελθὼν εἰς τὴν πόλιν ἄξειν τὸν 
δεσπότην ἤδη τῆς μετοπωρινῆς τρύγης &lt;πεπαυμένης&gt;. <pb/> </p>
</div>
<div type="section" n="2">
<p>Τοῦτόν τε οὖν τὸν Εὔδρομον—οὕτω γὰρ ἐκαλεῖτο, ὅτι 
ἦν αὐτῷ ἔργον τρέχειν—ἐδεξιοῦντο πᾶσαν δεξίωσιν καὶ 
ἅμα τὰς ἀμπέλους ἀπετρύγων, τοὺς βότρυς ἐς τὰς 
ληνοὺς κομίζοντες, τὸ γλεῦκος εἰς τοὺς πίθους φέροντες, 
τῶν βοτρύων τοὺς ἡβῶντας ἐπὶ κλημάτων ἀφαιροῦντες, 
ὡς εἴη καὶ τοῖς ἐκ τῆς πόλεως ἐλθοῦσιν ἐν εἰκόνι καὶ 
ἡδονῇ γενέσθαι τρυγητοῦ. 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Μέλλοντος δὲ ἤδη σοβεῖν ἐς ἄστυ τοῦ Εὐδρόμου 
καὶ ἄλλα μὲν οὐκ ὀλίγα αὐτῷ Δάφνις ἔδωκεν, ἔδωκε δὲ καὶ 
ὅσα ἀπὸ αἰπολίου δῶρα, τυροὺς εὐπαγεῖς, ἔριφον ὀψίγονον, 
δέρμα αἰγὸς λευκὸν καὶ λάσιον, ὡς ἔχοι χειμῶνος ἐπιβάλλεσθαι
 τρέχων. </p>
</div>
<div type="section" n="2">
<p><seg type="new-citation"/> Ὁ δὲ ἥδετο καὶ ἐφίλει τὸν Δάφνιν 
καὶ ἀγαθόν τι ἐρεῖν περὶ αὐτοῦ πρὸς τὸν δεσπότην ἐπηγγέλλετο.
 Καὶ ὁ μὲν ἀπῄει φίλα φρονῶν, ὁ δὲ Δάφνις ἀγωνιῶν
 τῇ Χλόῃ συνένεμεν. Εἶχε δὲ κἀκείνη πολὺ δέος· μειράκιον
 γὰρ εἰωθὸς αἶγας βλέπειν καὶ ὄϊς καὶ γεωργοὺς καὶ 
Χλόην πρῶτον ἔμελλεν ὄψεσθαι δεσπότην, οὗ πρότερον 
μόνον ἤκουε τὸ ὄνομα. </p>
</div>
<div type="section" n="3">
<p><seg type="new-citation"/> Ὑπέρ τε οὖν τοῦ Δάφνιδος 
ἐφρόντιζεν, ὅπως ἐντεύξεται τῷ δεσπότῃ καὶ περὶ τοῦ 
γάμου τὴν ψυχὴν ἐταράττετο, μὴ μάτην ὀνειροπολοῦσιν 
αὐτόν. Συνεχῆ μὲν οὖν τὰ φιλήματα καὶ ὥσπερ συμπεφυκότων
 αἱ περιβολαί· καὶ τὰ φιλήματα δειλὰ ἦν καὶ αἱ περιβολαὶ
 σκυθρωπαί, καθάπερ ἤδη παρόντα τὸν δεσπότην 
φοβουμένων ἢ λανθανόντων. Προσγίνεται δέ τις αὐτοῖς καὶ 
τοιόσδε τάραχος. <pb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Λάμπις τις ἦν ἀγέρωχος βουκόλος. Οὗτος καὶ 
αὐτὸς ἐμνᾶτο τὴν Χλόην παρὰ τοῦ Δρύαντος καὶ δῶρα ἤδη 
πολλὰ ἐδεδώκει σπεύδων τὸν γάμον. </p>
</div>
<div type="section" n="2">
<p><seg type="new-citation"/> Αἰσθόμενος οὖν 
ὡς, εἰ συγχωρηθείη παρὰ τοῦ δεσπότου, Δάφνις αὐτὴν 
ἄξεται, τέχνην ἐζήτει, δι' ἧς τὸν δεσπότην αὐτοῖς ποιήσειε
 πικρόν· καὶ εἰδὼς πάνυ αὐτὸν τῷ παραδείσῳ τερπόμενον,
 ἔγνω τοῦτον, ὅσον οἷός τέ ἐστι, διαφθεῖραι καὶ 
ἀποκοσμῆσαι. </p>
</div>
<div type="section" n="3">
<p><seg type="new-citation"/> Δένδρα μὲν οὖν τέμνων ἔμελλεν ἁλώσεσθαι
 διὰ τὸν κτύπον· ἐπεῖχε δὲ τοῖς ἄνθεσιν, ὥστε διαφθεῖραι
 αὐτά. Νύκτα δὴ φυλάξας καὶ ὑπερβὰς τὴν αἱμασιὰν 
τὰ μὲν ἀνώρυξε, τὰ δὲ κατέκλασε, τὰ δὲ κατεπάτησεν 
ὥσπερ σῦς. </p>
</div>
<div type="section" n="4">
<p><seg type="new-citation"/> Καὶ ὁ μὲν λαθὼν ἀπεληλύθει· Λάμων δὲ 
τῆς ἐπιούσης παρελθὼν εἰς τὸν κῆπον ἔμελλεν ὕδωρ 
αὐτοῖς ἐκ τῆς πηγῆς ἐπάξειν. </p>
</div>
<div type="section" n="5">
<p><seg type="new-citation"/> Ἰδὼν δὲ πᾶν τὸ χωρίον 
δεδῃωμένον καὶ ἔργον οἷον ἐχθρός, οὐ λῃστής, ἐργάσαιτο, 
κατερρήξατο μὲν εὐθὺς τὸν χιτωνίσκον, βοῇ δὲ μεγάλῃ 
θεοὺς ἀνεκάλει, ὥστε καὶ ἡ Μυρτάλη τὰ ἐν χερσὶ καταλιποῦσα
 ἐξέδραμε καὶ ὁ Δάφνις ἐάσας τὰς αἶγας ἀνέδραμε· 
καὶ ἰδόντες ἐβόων καὶ βοῶντες ἐδάκρυον. 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Καὶ ἦν μὲν καινὸν πένθος ἀνθῶν· ἀλλ' οἱ μὲν 
πτοούμενοι τὸν δεσπότην ἔκλαον· ἔκλαυσε δ' ἄν τις καὶ 
ξένος ἐπιστάς· ἀποκεκόσμητο γὰρ ὁ τόπος καὶ ἦν λοιπὸν 
γῆ πηλώδης. Τῶν δὲ εἴ τι διέφυγε τὴν ὕβριν, ὑπήνθει καὶ 
ἔλαμπε καὶ ἦν ἔτι καλὸν καὶ κείμενον. </p>
</div>
<div type="section" n="2">
<p><seg type="new-citation"/> Ἐπέκειντο δὲ 
καὶ μέλιτται αὐτοῖς συνεχὲς καὶ ἄπαυστον βομβοῦσαι καὶ <pb/> 
θρηνούσαις ὅμοιον. Ὁ μὲν οὖν Λάμων ὑπ' ἐκπλήξεως 
κἀκεῖνα ἔλεγε· </p>
</div>
<div type="section" n="3">
<p rend="indent(1)">«Φεῦ τῆς ῥοδωνιᾶς, ὡς κατακέκλασται· φεῦ τῆς 
ἰωνιᾶς, ὡς &lt;κατα&gt;πεπάτηται· φεῦ τῶν ὑακίνθων καὶ τῶν 
ναρκίσσων, οὓς ἀνώρυξέ τις πονηρὸς ἄνθρωπος. Ἀφίξεται
 τὸ ἦρ, τὰ δὲ οὐκ ἀνθήσει· ἔσται τὸ θέρος, τὰ 
δὲ οὐκ ἀκμάσει· μετόπωρον, τὰ δὲ οὐδένα στεφανώσει. </p>
</div>
<div type="section" n="4">
<p>Οὐδὲ σύ, δέσποτα Διόνυσε, τὰ ἄθλια ταῦτα ἠλέησας 
ἄνθη, οἷς παρῴκεις καὶ ἔβλεπες, ἀφ' ὧν ἐστεφάνωσά σε 
πολλάκις; Πῶς δείξω νῦν τὸν παράδεισον τῷ δεσπότῃ; 
Τίς ἐκεῖνος θεασάμενος ἔσται; Κρεμᾷ γέροντα ἄνθρωπον 
ἐκ μιᾶς πίτυος ὡς Μαρσύαν· τάχα δὲ καὶ Δάφνιν, ὡς 
τῶν αἰγῶν ταῦτα εἰργασμένων.» 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Δάκρυα ἦν ἐπὶ τούτοις θερμότερα, καὶ ἐθρήνουν 
οὐ τὰ ἄνθη λοιπόν, ἀλλὰ τὰ αὑτῶν σώματα. Ἐθρήνει καὶ 
Χλόη Δάφνιν εἰ κρεμήσεται καὶ ηὔχετο μηκέτι ἐλθεῖν τὸν 
δεσπότην αὐτῶν καὶ ἡμέρας διήντλει μοχθηράς, ὡς ἤδη 
Δάφνιν βλέπουσα μαστιγούμενον. </p>
</div>
<div type="section" n="2">
<p><seg type="new-citation"/> Καὶ ἤδη νυκτὸς 
ἀρχομένης ὁ Εὔδρομος αὐτοῖς ἀπήγγελλεν ὅτι ὁ μὲν 
πρεσβύτερος δεσπότης μεθ' ἡμέρας ἀφίξεται τρεῖς, ὁ δὲ 
παῖς αὐτοῦ τῆς ἐπιούσης πρόσεισι. </p>
</div>
<div type="section" n="3">
<p><seg type="new-citation"/> Σκέψις οὖν ἦν 
περὶ τῶν συμβεβηκότων καὶ κοινωνὸν εἰς τὴν γνώμην τὸν 
Εὔδρομον παρελάμβανον· ὁ δὲ εὔνους ὢν τῷ Δάφνιδι, 
παρῄνει τὸ συμβὰν ὁμολογῆσαι πρότερον τῷ νέῳ δεσπότῃ 
καὶ αὐτὸς συμπράξειν ἐπηγγέλλετο, τιμώμενος ὡς ὁμογάλακτος·
 καὶ ἡμέρας γενομένης οὕτως ἐποίησαν. <pb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Ἧκε μὲν ὁ Ἄστυλος ἐπὶ ἵππου καὶ παράσιτος 
αὐτοῦ, καὶ οὗτος ἐπὶ ἵππου· ὁ μὲν ἀρτιγένειος, ὁ δὲ Γνάθων 
—τουτὶ γὰρ ἐκαλεῖτο—τὸν πώγωνα ξυρώμενος πάλαι. 
Ὁ δὲ Λάμων ἅμα τῇ Μυρτάλῃ καὶ τῷ Δάφνιδι πρὸ τῶν 
ποδῶν αὐτοῦ καταπεσὼν ἱκέτευεν οἰκτεῖραι γέροντα ἀτυχῆ 
καὶ πατρῴας ὀργῆς ἐξαρπάσαι τὸν οὐδὲν ἀδικήσαντα, ἅμα 
τε αὐτῷ καταλέγει πάντα. </p>
</div>
<div type="section" n="2">
<p><seg type="new-citation"/> Οἰκτείρει τὴν ἱκεσίαν ὁ 
Ἄστυλος καὶ ἐπὶ τὸν παράδεισον ἐλθὼν καὶ τὴν ἀπώλειαν 
τῶν ἀνθῶν ἰδὼν αὐτὸς ἔφη παραιτήσεσθαι τὸν πατέρα καὶ 
κατηγορήσειν τῶν ἵππων, ὡς ἐκεῖ δεθέντες ἐξύβρισαν, καὶ 
τὰ μὲν κατέκλασαν, τὰ δὲ κατεπάτησαν, τὰ δὲ ἀνώρυξαν 
λυθέντες. </p>
</div>
<div type="section" n="3">
<p><seg type="new-citation"/> Ἐπὶ τούτοις ηὔχοντο μὲν αὐτῷ πάντα τὰ 
ἀγαθὰ Λάμων καὶ Μυρτάλη· Δάφνις δὲ δῶρα προσεκόμισεν
 ἐρίφους, τυρούς, ὄρνιθας καὶ τὰ ἔκγονα αὐτῶν, 
βότρυς ἐπὶ κλημάτων, μῆλα ἐπὶ κλάδων. Ἦν ἐν τοῖς δώροις 
καὶ ἀνθοσμίας οἶνος Λέσβιος, ποθῆναι κάλλιστος οἶνος. 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ὁ μὲν δὴ Ἄστυλος ἐπῄνει ταῦτα καὶ περὶ 
θήραν εἶχε λαγῶν, οἷα πλούσιος νεανίσκος καὶ τρυφῶν 
ἀεὶ καὶ ἀφιγμένος εἰς τὸν ἀγρὸν εἰς ἀπόλαυσιν ξένης 
ἡδονῆς. </p>
</div>
<div type="section" n="2">
<p><seg type="new-citation"/> Ὁ δὲ Γνάθων, οἷα μαθὼν ἐσθίειν ἄνθρωπος 
καὶ πίνειν εἰς μέθην καὶ λαγνεύειν μετὰ τὴν μέθην καὶ 
οὐδὲν ἄλλο ὢν ἢ γνάθος καὶ γαστὴρ καὶ τὰ ὑπὸ γαστέρα, 
οὐ παρέργως εἶδε τὸν Δάφνιν τὰ δῶρα κομίσαντα, ἀλλὰ 
καὶ φύσει παιδεραστὴς ὢν καὶ κάλλος οἷον οὐδὲ ἐπὶ τῆς 
πόλεως εὑρών, ἐπιθέσθαι διέγνω τῷ Δάφνιδι καὶ πείσειν <pb/> 
ᾤετο ῥᾳδίως ὡς αἰπόλον. </p>
</div>
<div type="section" n="3">
<p><seg type="new-citation"/> Γνοὺς δὲ ταῦτα θήρας μὲν 
οὐκ ἐκοινώνει τῷ Ἀστύλῳ, κατιὼν δὲ ἵνα ἔνεμεν ὁ Δάφνις, 
λόγῳ μὲν τῶν αἰγῶν, τὸ δ' ἀληθὲς Δάφνιδος ἐγίνετο θεατής·
 μαλθάσσων δὲ αὐτὸν τάς τε αἶγας ἐπῄνει καὶ συρίσαι 
τὸ αἰπολικὸν ἠξίωσε καὶ ἔφη ταχέως ἐλεύθερον θήσειν τὸ 
πᾶν δυνάμενος. 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Ὡς δὲ εἶδε χειροήθη, νύκτωρ λοχήσας ἐκ τῆς 
νομῆς ἐλαύνοντα τὰς αἶγας πρῶτον μὲν ἐφίλησε προσδραμών,
 εἶτα ὄπισθεν παρασχεῖν &lt;ἐδεῖτο&gt; τοιοῦτον οἷον αἱ 
αἶγες τοῖς τράγοις. </p>
</div>
<div type="section" n="2">
<p><seg type="new-citation"/> Τοῦ δὲ βραδέως νοήσαντος καὶ 
λέγοντος ὡς αἶγας μὲν βαίνειν τράγους καλόν, τράγον 
δὲ οὐπώποτέ τις εἶδε βαίνοντα τράγον, οὐδὲ κριὸν ἀντὶ 
τῶν ὀΐων κριόν, οὐδὲ ἀλεκτρυόνας ἀντὶ τῶν ἀλεκτορίδων 
ἀλεκτρυόνας, οἷός τε ἦν ὁ Γνάθων βιάζεσθαι τὰς χεῖρας 
προσφέρων· </p>
</div>
<div type="section" n="3">
<p><seg type="new-citation"/> ὁ δὲ μεθύοντα ἄνθρωπον καὶ ἑστῶτα μόλις 
παρωσάμενος ἔσφηλεν εἰς τὴν γῆν καὶ ὥσπερ σκύλαξ ἀποδραμὼν
 κείμενον κατέλιπεν, ἀνδρὸς οὐ παιδὸς ἐς χειραγωγίαν
 δεόμενον· καὶ οὐκέτι προσίετο ὅλως, ἀλλὰ ἄλλοτε 
ἄλλῃ τὰς αἶγας ἔνεμεν, ἐκεῖνον μὲν φεύγων, Χλόην δὲ 
τηρῶν, 
</p>
</div>
<div type="section" n="4">
<p><seg type="new-citation"/> Οὐδὲ ὁ Γνάθων ἔτι περιειργάζετο, καταμαθὼν 
ὡς οὐ μόνον καλός, ἀλλὰ καὶ ἰσχυρός ἐστιν· ἐπετήρει δὲ 
καιρὸν διαλεχθῆναι περὶ αὐτοῦ τῷ Ἀστύλῳ καὶ ἤλπιζε 
δῶρον αὐτὸν ἕξειν παρὰ τοῦ νεανίσκου πολλὰ καὶ μεγάλα 
χαρίζεσθαι θέλοντος. 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Τότε μὲν οὖν οὐκ ἠδυνήθη· προσῄει γὰρ ὁ Διονυσοφάνης
 ἅμα τῇ Κλεαρίστῃ, καὶ ἦν θόρυβος πολὺς <pb/> 
κτηνῶν, οἰκετῶν, ἀνδρῶν, γυναικῶν· μετὰ δὲ τοῦτο συνέταττε
 λόγον καὶ ἐρωτικὸν καὶ μακρόν. </p>
</div>
<div type="section" n="2">
<p><seg type="new-citation"/> Ἦν δὲ ὁ Διονυσοφάνης
 μεσαιπόλιος μὲν ἤδη, μέγας δὲ καὶ καλὸς καὶ 
μειρακίοις ἁμιλλᾶσθαι δυνάμενος· ἀλλὰ καὶ πλούσιος ἐν 
ὀλίγοις καὶ χρηστὸς ὡς οὐδεὶς ἕτερος. </p>
</div>
<div type="section" n="3">
<p><seg type="new-citation"/> Οὗτος ἐλθὼν 
τῇ πρώτῃ μὲν ἡμέρᾳ θεοῖς ἔθυσεν, ὅσοι προεστᾶσιν ἀγροικίας,
 Δήμητρι καὶ Διονύσῳ καὶ Πανὶ καὶ Νύμφαις, καὶ 
κοινὸν πᾶσι τοῖς παροῦσιν ἔστησε κρατῆρα· ταῖς δὲ ἄλλαις 
ἡμέραις ἐπεσκόπει τὰ τοῦ Λάμωνος ἔργα. </p>
</div>
<div type="section" n="4">
<p><seg type="new-citation"/> Καὶ ὁρῶν 
τὰ μὲν πεδία ἐν αὔλακι, τὰς δὲ ἀμπέλους ἐν κλήματι, τὸν 
δὲ παράδεισον ἐν κάλλει—περὶ γὰρ τῶν ἀνθῶν Ἄστυλος 
τὴν αἰτίαν ἀνελάμβανεν—ἥδετο περιττῶς καὶ τὸν Λάμωνα 
ἐπῄνει καὶ ἐλεύθερον ἀφήσειν ἐπηγγέλλετο. </p>
</div>
<div type="section" n="5">
<p><seg type="new-citation"/> Κατῆλθε 
μετὰ ταῦτα καὶ εἰς τὸ αἰπόλιον τάς τε αἶγας ὀψόμενος καὶ 
τὸν νέμοντα. 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Χλόη μὲν οὖν εἰς τὴν ὕλην ἔφυγεν, ὄχλον τοσοῦτον
 αἰδεσθεῖσα καὶ φοβηθεῖσα· ὁ δὲ Δάφνις εἱστήκει δέρμα 
λάσιον αἰγὸς ἐζωσμένος, πήραν νεορραφῆ κατὰ τῶν ὤμων 
ἐξηρτημένος, κρατῶν ταῖς χερσὶν ἀμφοτέραις τῇ μὲν ἀρτιπαγεῖς
 τυρούς, τῇ δὲ ἐρίφους ἔτι γαλαθηνούς. </p>
</div>
<div type="section" n="2">
<p><seg type="new-citation"/> Εἴ 
ποτε Ἀπόλλων Λαομέδοντι θητεύων ἐβουκόλησε, τοιόσδε 
ἦν, οἷος τότε ὤφθη Δάφνις. Αὐτὸς μὲν οὖν εἶπεν οὐδέν, 
ἀλλὰ ἐρυθήματος πλησθεὶς ἔνευσε κάτω, προτείνας τὰ 
δῶρα· ὁ δὲ Λάμων «οὗτος» εἶπε «σοί, δέσποτα, τῶν 
αἰγῶν αἰπόλος. </p>
</div>
<div type="section" n="3">
<p><seg type="new-citation"/> Σὺ μὲν ἐμοὶ πεντήκοντα νέμειν δέδωκας
 καὶ δύο τράγους, οὗτος δέ σοι πεποίηκεν ἑκατὸν καὶ 
δέκα τράγους. Ὁρᾷς ὡς λιπαραὶ καὶ τὰς τρίχας λάσιαι καὶ <pb/> 
τὰ κέρατα ἄθραυστοι. Πεποίηκε δὲ αὐτὰς καὶ μουσικάς· 
σύριγγος γοῦν ἀκούουσαι ποιοῦσι πάντα.» 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Παροῦσα δὴ τοῖς λεγομένοις ἡ Κλεαρίστη πεῖραν
 ἐπεθύμησε τοῦ λεχθέντος λαβεῖν καὶ κελεύει τὸν Δάφνιν
 ταῖς αἰξὶν οἷον εἴωθε συρίσαι καὶ ἐπαγγέλλεται συρίσαντι
 χαρίσασθαι χιτῶνα καὶ χλαῖναν καὶ ὑποδήματα. </p>
</div>
<div type="section" n="2">
<p>Ὁ δὲ καθίσας αὐτοὺς ὥσπερ θέατρον, στὰς ὑπὸ τῇ 
φηγῷ καὶ ἐκ τῆς πήρας τὴν σύριγγα προκομίσας πρῶτα 
μὲν ὀλίγον ἐνέπνευσε· καὶ αἱ αἶγες ἔστησαν τὰς κεφαλὰς 
ἀράμεναι· εἶτα ἐνέπνευσε τὸ νόμιον, καὶ αἱ αἶγες ἐνέμοντο 
νεύσασαι κάτω· αὖθις λιγυρὸν ἐνέδωκε, καὶ ἀθρόαι κατεκλίθησαν·
 </p>
</div>
<div type="section" n="3">
<p><seg type="new-citation"/> ἐσύρισέ τι καὶ ὀξὺ μέλος, αἱ δὲ ὥσπερ 
λύκου προσιόντος εἰς τὴν ὕλην κατέφυγον· μετ' ὀλίγον 
ἀνακλητικὸν ἐφθέγξατο, καὶ ἐξελθοῦσαι τῆς ὕλης πλησίον 
αὐτοῦ τῶν ποδῶν συνέδραμον. </p>
</div>
<div type="section" n="4">
<p><seg type="new-citation"/> Οὐδὲ ἀνθρώπους οἰκέτας
 εἶδεν ἄν τις οὕτω πειθομένους προστάγματι δεσπότου.
 Οἵ τε οὖν ἄλλοι πάντες ἐθαύμαζον καὶ πρὸ πάντων 
ἡ Κλεαρίστη καὶ τὰ δῶρα ἀποδώσειν ὤμοσε καλῷ τε ὄντι 
αἰπόλῳ καὶ μουσικῷ· καὶ ἀνελθόντες εἰς τὴν ἔπαυλιν ἀμφὶ 
ἄριστον εἶχον καὶ τῷ Δάφνιδι ἀφ' ὧν ἤσθιον ἔπεμψαν. 
Ὁ δὲ μετὰ τῆς Χλόης ἤσθιε καὶ ἥδετο γευόμενος ἀστυκῆς
 ὀψαρτυσίας καὶ εὔελπις ἦν τεύξεσθαι τοῦ γάμου, 
πείσας τοὺς δεσπότας. <pb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Ὁ δὲ Γνάθων προσεκκαυθεὶς τοῖς κατὰ τὸ 
αἰπόλιον γεγενημένοις καὶ ἀβίωτον νομίζων τὸν βίον, εἰ 
μὴ τεύξεται Δάφνιδος, περιπατοῦντα τὸν Ἄστυλον ἐν τῷ 
παραδείσῳ φυλάξας καὶ ἀναγαγὼν εἰς τὸν τοῦ Διονύσου 
νεὼν πόδας καὶ χεῖρας κατεφίλει. </p>
</div>
<div type="section" n="2">
<p><seg type="new-citation"/> Τοῦ δὲ πυνθανομένου
 τίνος ἕνεκα ταῦτα δρᾷ, καὶ λέγειν κελεύοντος καὶ 
ὑπουργήσειν ὀμνύντος, «οἴχεταί σοι Γνάθων» ἔφη «δέσποτα.
 Ὁ μέχρι νῦν μόνης τραπέζης τῆς σῆς ἐρῶν, ὁ 
πρότερον ὀμνὺς ὅτι μηδέν ἐστιν ὡραιότερον οἴνου γέροντος,
 ὁ κρείττους τῶν ἐφήβων τῶν ἐν Μιτυλήνῃ τοὺς σοὺς 
ὀψαρτυτὰς λέγων, μόνον λοιπὸν καλὸν εἶναι Δάφνιν νομίζω. </p>
</div>
<div type="section" n="3">
<p>Καὶ τροφῆς μὲν τῆς πολυτελοῦς οὐ γεύομαι, καίτοι 
τοσούτων παρασκευαζομένων ἑκάστης ἡμέρας κρεῶν, 
ἰχθύων, μελιτωμάτων, ἡδέως δ' ἂν αἲξ γενόμενος πόαν 
ἐσθίοιμι καὶ φύλλα, τῆς Δάφνιδος ἀκούων σύριγγος καὶ 
ὑπ' ἐκείνου νεμόμενος. Σὺ δὲ σῶσον Γνάθωνα τὸν σὸν καὶ 
τὸν ἀήττητον Ἔρωτα νίκησον. </p>
</div>
<div type="section" n="4">
<p><seg type="new-citation"/> Εἰ δὲ μή, σὲ ἐπόμνυμι, 
τὸν ἐμὸν θεόν, ξιφίδιον λαβὼν καὶ ἐμπλήσας τὴν γαστέρα 
τροφῆς ἐμαυτὸν ἀποκτενῶ πρὸ τῶν Δάφνιδος θυρῶν· σὺ 
δὲ οὐκέτι καλέσεις Γναθωνάριον, ὥσπερ εἰώθεις παίζων 
ἀεί.» 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Οὐκ ἀντέσχε κλάοντι καὶ αὖθις τοὺς πόδας 
καταφιλοῦντι νεανίσκος μεγαλόφρων καὶ οὐκ ἄπειρος ἐρωτικῆς
 λύπης, ἀλλ' αἰτήσειν αὐτὸν παρὰ τοῦ πατρὸς ἐπηγγείλατο <pb/>
 καὶ κομίσειν εἰς τὴν πόλιν αὑτῷ μὲν δοῦλον, ἐκείνῳ 
δὲ ἐρώμενον. </p>
</div>
<div type="section" n="2">
<p><seg type="new-citation"/> Εἰς εὐθυμίαν δὲ καὶ αὐτὸν [ἐκεῖνον] 
θέλων προαγαγεῖν ἐπυνθάνετο μειδιῶν εἰ οὐκ αἰσχύνεται 
Λάμωνος υἱὸν φιλῶν, ἀλλὰ καὶ σπουδάζει συγκατακλιθῆναι 
νέμοντι αἶγας μειρακίῳ· καὶ ἅμα ὑπεκρίνετο τὴν τραγικὴν 
δυσωδίαν μυσάττεσθαι. </p>
</div>
<div type="section" n="3">
<p><seg type="new-citation"/> Ὁ δέ, οἷα πᾶσαν ἐρωτικὴν 
μυθολογίαν ἐν τοῖς τῶν ἀσώτων συμποσίοις πεπαιδευμένος, 
οὐκ ἀπὸ σκοποῦ καὶ ὑπὲρ αὑτοῦ καὶ ὑπὲρ τοῦ Δάφνιδος 
ἔλεγεν· «οὐδεὶς ταῦτα, δέσποτα, ἐραστὴς πολυπραγμονεῖ· 
ἀλλ' ἐν οἵῳ ποτε ἂν σώματι εὕρῃ τὸ κάλλος, ἑάλωκε. </p>
</div>
<div type="section" n="4">
<p>Διὰ τοῦτο καὶ φυτοῦ τις ἠράσθη καὶ ποταμοῦ καὶ 
θηρίου. Καίτοι τίς οὐκ ἂν ἐραστὴν ἠλέησεν, ὃν ἔδει φοβεῖσθαι
 τὸν ἐρώμενον; Ἐγὼ δὲ σώματος μὲν ἐρῶ δούλου, κάλλους
 δὲ ἐλευθέρου. </p>
</div>
<div type="section" n="5">
<p><seg type="new-citation"/> Ὁρᾷς ὡς ὑακίνθῳ μὲν τὴν κόμην 
ὁμοίαν ἔχει, λάμπουσι δὲ ὑπὸ ταῖς ὀφρύσιν οἱ ὀφθαλμοὶ 
καθάπερ ἐν χρυσῇ σφενδόνῃ ψηφίς; Καὶ τὸ μὲν πρόσωπον 
ἐρυθήματος μεστόν, τὸ δὲ στόμα λευκῶν ὀδόντων ὥσπερ 
ἐλέφαντος. </p>
</div>
<div type="section" n="6">
<p><seg type="new-citation"/> Τίς ἐκεῖθεν οὐκ ἂν εὔξαιτο λαβεῖν ἐραστὴς
 λευκὰ φιλήματα; Εἰ δὲ νέμοντος ἠράσθην, θεοὺς ἐμιμησάμην.
 Βουκόλος ἦν Ἀγχίσης, καὶ ἔσχεν αὐτὸν Ἀφροδίτη·
 αἶγας ἔνεμε Βράγχος, καὶ Ἀπόλλων αὐτὸν ἐφίλησε· 
ποιμὴν ἦν Γανυμήδης, καὶ αὐτὸν ὁ τῶν ὅλων βασιλεὺς 
ἥρπασε. </p>
</div>
<div type="section" n="7">
<p><seg type="new-citation"/> Μὴ καταφρονῶμεν παιδός, ᾧ καὶ αἶγας ὡς 
ἐρώσας πειθομένας εἴδομεν· ἀλλ' εἰ ἔτι μένειν ἐπὶ γῆς 
ἐπιτρέπουσι τοιοῦτον κάλλος, χάριν ἔχωμεν τοῖς Διὸς 
ἀετοῖς.» <pb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Ἡδὺ γελάσας ὁ Ἄστυλος ἐπὶ τούτῳ μάλιστα 
τῷ λεχθέντι καὶ ὡς μεγάλους ὁ Ἔρως ποιεῖ σοφιστὰς 
εἰπὼν ἐπετήρει καιρόν, ἐν ᾧ τῷ πατρὶ περὶ Δάφνιδος 
διαλέξεται. Ἀκούσας δὲ τὰ λεχθέντα κρύφα πάντα ὁ 
Εὔδρομος καὶ τὰ μὲν τὸν Δάφνιν φιλῶν ὡς ἀγαθὸν νεανίσκον,
 τὰ δὲ ἀχθόμενος εἰ Γνάθωνος ἐμπαροίνημα γενήσεται 
τοιοῦτον κάλλος, αὐτίκα καταλέγει πάντα κἀκείνῳ καὶ Λάμωνι.
 </p>
</div>
<div type="section" n="2">
<p><seg type="new-citation"/> Ὁ μὲν οὖν Δάφνις ἐκπλαγεὶς ἐγίνωσκεν ἅμα τῇ 
Χλόῃ τολμῆσαι φυγεῖν ἢ ἀποθανεῖν, κοινωνὸν κἀκείνην 
λαβών· ὁ δὲ Λάμων προκαλεσάμενος ἔξω τῆς αὐλῆς τὴν 
Μυρτάλην «οἰχόμεθα» εἶπεν «ὦ γύναι· ἥκει καιρὸς 
ἐκκαλύπτειν τὰ κρυπτά. </p>
</div>
<div type="section" n="3">
<p><seg type="new-citation"/> Ἔρρει μοι δὲ αἱ αἶγες καὶ τὰ 
λοιπὰ πάντα· ἀλλ' οὐ μὰ τὸν Πᾶνα καὶ τὰς Νύμφας, οὐδ' 
εἰ μέλλω βοῦς, φασίν, ἐν αὐλίῳ καταλείπεσθαι, τὴν Δάφνιδος
 τύχην ἥτις ἐστὶν οὐ σιωπήσομαι, ἀλλὰ καὶ ὅτι εὗρον 
ἐκκείμενον ἐρῶ καὶ ὅπως τρεφόμενον μηνύσω καὶ ὅσα εὗρον 
συνεκκείμενα δείξω. Μαθέτω Γνάθων ὁ μιαρὸς οἷος ὢν 
οἵων ἐρᾷ. Παρασκεύαζέ μοι μόνον εὐτρεπῆ τὰ γνωρίσματα.»
 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Οἱ μὲν ταῦτα συνθέμενοι ἀπῆλθον εἴσω πάλιν· 
ὁ δὲ Ἄστυλος σχολὴν ἄγοντι τῷ πατρὶ προσρυεὶς αἰτεῖ τὸν 
Δάφνιν εἰς τὴν πόλιν καταγαγεῖν ὡς καλόν τε ὄντα καὶ <pb/> 
ἀγροικίας κρείττονα καὶ ταχέως ὑπὸ Γνάθωνος καὶ τὰ 
ἀστυκὰ διδαχθῆναι δυνάμενον. </p>
</div>
<div type="section" n="2">
<p><seg type="new-citation"/> Χαίρων ὁ πατὴρ δίδωσι 
καὶ μεταπεμψάμενος τὸν Λάμωνα καὶ τὴν Μυρτάλην εὐηγγελίζετο
 μὲν αὐτοῖς ὅτι Ἄστυλον θεραπεύσει λοιπὸν ἀντὶ 
αἰγῶν καὶ τράγων Δάφνις, ἐπηγγέλλετο δὲ δύο ἀντ' ἐκείνου 
δώσειν αὐτοῖς αἰπόλους. </p>
</div>
<div type="section" n="3">
<p><seg type="new-citation"/> Ἐνταῦθα ὁ Λάμων, πάντων 
ἤδη συνερρυηκότων καὶ ὅτι καλὸν ὁμόδουλον ἕξουσιν ἡδομένων,
 αἰτήσας λόγον ἤρξατο λέγειν· «ἄκουσον, ὦ δέσποτα, 
παρ' ἀνδρὸς γέροντος ἀληθῆ λόγον· ἐπόμνυμι δὲ τὸν Πᾶνα 
καὶ τὰς Νύμφας ὡς οὐδὲν ψεύσομαι. </p>
</div>
<div type="section" n="4">
<p><seg type="new-citation"/> Οὐκ εἰμὶ Δάφνιδος
 πατήρ, οὐδ' εὐτύχησέ ποτε Μυρτάλη μήτηρ γενέσθαι. 
Ἄλλοι πατέρες ἐξέθηκαν τοῦτον, ἴσως παιδίων πρεσβυτέρων
 ἅλις ἔχοντες· ἐγὼ δὲ εὗρον ἐκκείμενον καὶ ὑπὸ αἰγὸς 
ἐμῆς τρεφόμενον, ἣν καὶ ἀποθανοῦσαν ἔθαψα ἐν τῷ περικήπῳ
 φιλῶν ὅτι ἐποίησε μητρὸς ἔργα. </p>
</div>
<div type="section" n="5">
<p><seg type="new-citation"/> Εὗρον αὐτῷ καὶ 
γνωρίσματα συνεκκείμενα· ὁμολογῶ, δέσποτα, καὶ φυλάττω· 
τύχης γάρ ἐστι μείζονος ἢ καθ' ἡμᾶς σύμβολα. Ἀστύλου 
μὲν οὖν εἶναι δοῦλον αὐτὸν οὐχ ὑπερηφανῶ, καλὸν οἰκέτην 
καλοῦ καὶ ἀγαθοῦ δεσπότου· παροίνημα δὲ Γνάθωνος οὐ 
δύναμαι περιιδεῖν γενόμενον, ὃς ἐς Μιτυλήνην αὐτὸν ἄγειν 
ἐπὶ γυναικῶν ἔργα σπουδάζει.» 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Ὁ μὲν Λάμων ταῦτα εἰπὼν ἐσιώπησε καὶ πολλὰ 
ἀφῆκε δάκρυα· τοῦ δὲ Γνάθωνος θρασυνομένου καὶ πληγὰς 
ἀπειλοῦντος, ὁ Διονυσοφάνης τοῖς εἰρημένοις ἐκπλαγεὶς 
τὸν μὲν Γνάθωνα σιωπᾶν ἐκέλευσε, σφόδρα τὴν ὀφρὺν εἰς 
αὐτὸν τοξοποιήσας, τὸν δὲ Λάμωνα πάλιν ἀνέκρινε καὶ <pb/> 
παρεκελεύετο τἀληθῆ λέγειν μηδὲ ὅμοια πλάττειν μύθοις 
ἐπὶ τῷ κατέχειν τὸν υἱόν. </p>
</div>
<div type="section" n="2">
<p><seg type="new-citation"/> Ὡς δὲ ἀτενὴς ἦν καὶ κατὰ 
πάντων ὤμνυε θεῶν καὶ ἐδίδου βασανίζειν αὑτόν, εἰ ψεύδεται,
 &lt;παρα&gt;καθημένης τῆς Κλεαρίστης ἐβασάνιζε τὰ 
λελεγμένα. «Τί δ' ἂν ἐψεύδετο Λάμων, μέλλων ἀνθ' ἑνὸς 
δύο λαμβάνειν αἰπόλους; Πῶς δ' ἂν καὶ ταῦτα ἔπλασεν 
ἄγροικος; Οὐ γὰρ εὐθὺς ἦν ἄπιστον ἐκ τοιούτου γέροντος 
καὶ μητρὸς εὐτελοῦς υἱὸν καλὸν οὕτω γενέσθαι;» 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Ἐδόκει μὴ μαντεύεσθαι ἐπὶ πλέον, ἀλλὰ ἤδη τὰ 
γνωρίσματα σκοπεῖν εἰ λαμπρᾶς καὶ ἐνδοξοτέρας τύχης. 
Ἀπῄει μὲν Μυρτάλη κομίσουσα πάντα φυλαττόμενα ἐν 
πήρᾳ παλαιᾷ· </p>
</div>
<div type="section" n="2">
<p><seg type="new-citation"/> κομισθέντα δὲ πρῶτος Διονυσοφάνης 
ἐπέβλεπε, καὶ ἰδὼν χλανίδιον ἁλουργές, πόρπην χρυσήλατον,
 ξιφίδιον ἐλεφαντόκωπον, μέγα βοήσας «ὦ Ζεῦ δέσποτα»
 καλεῖ τὴν γυναῖκα θεασομένην· </p>
</div>
<div type="section" n="3">
<p><seg type="new-citation"/> Ἡ δὲ ἰδοῦσα 
μέγα καὶ αὐτὴ βοᾷ· «φίλαι Μοῖραι· οὐ ταῦτα ἡμεῖς συνεξεθήκαμεν
 ἰδίῳ παιδί; Οὐκ εἰς τούτους τοὺς ἀγροὺς κομίσουσαν
 Σωφροσύνην ἀπεστείλαμεν; Οὐκ ἄλλα μὲν οὖν, ἀλλ' 
αὐτὰ ταῦτα. Φίλε ἄνερ, ἡμέτερόν ἐστι τὸ παιδίον· σὸς υἱός 
ἐστι Δάφνις, καὶ πατρῴας ἔνεμεν αἶγας.» 
<lb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">Ἔτι λεγούσης αὐτῆς καὶ τοῦ Διονυσοφάνους 
τὰ γνωρίσματα φιλοῦντος καὶ ὑπὸ περιττῆς ἡδονῆς δακρύοντος <pb/>
 ὁ Ἄστυλος συνεὶς ὡς ἀδελφός ἐστι, ῥίψας θοἰμάτιον 
ἔθει κατὰ τοῦ παραδείσου, πρῶτος τὸν Δάφνιν φιλῆσαι 
θέλων. </p>
</div>
<div type="section" n="2">
<p><seg type="new-citation"/> Ἰδὼν δὲ αὐτὸν ὁ Δάφνις θέοντα μετὰ πολλῶν 
καὶ βοῶντα «Δάφνι», νομίσας ὅτι συλλαβεῖν αὐτὸν βουλόμενος
 τρέχει, ῥίψας τὴν πήραν καὶ τὴν σύριγγα πρὸς τὴν 
θάλασσαν ἐφέρετο ῥίψων ἑαυτὸν ἀπὸ τῆς μεγάλης πέτρας. </p>
</div>
<div type="section" n="3">
<p>Καὶ ἴσως ἄν, τὸ καινότατον, εὑρεθεὶς ἀπωλώλει Δάφνις,
 εἰ μὴ συνεὶς ὁ Ἄστυλος ἐβόα πάλιν· «στῆθι, Δάφνι, 
μηδὲν φοβηθῇς· ἀδελφός εἰμί σου, καὶ γονεῖς οἱ μέχρι νῦν 
δεσπόται. </p>
</div>
<div type="section" n="4">
<p><seg type="new-citation"/> Νῦν ἡμῖν Λάμων τὴν αἶγα εἶπε καὶ τὰ γνωρίσματα
 ἔδειξεν· ὅρα δὲ ἐπιστραφεὶς πῶς ἴασι φαιδροὶ καὶ 
γελῶντες. Ἀλλ' ἐμὲ πρῶτον φίλησον· ὄμνυμι δὲ τὰς Νύμφας
 ὡς οὐ ψεύδομαι.» 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Μόλις οὖν μετὰ τὸν ὅρκον ἔστη καὶ τὸν Ἄστυλον
 τρέχοντα περιέμεινε καὶ προσελθόντα κατεφίλησεν. 
Ἐν ᾧ δὲ ἐκεῖνον ἐφίλει, πλῆθος τὸ λοιπὸν ἐπιρρεῖ θεραπόντων,
 θεραπαινῶν, αὐτὸς ὁ πατήρ, ἡ μήτηρ μετ' αὐτοῦ. 
Οὗτοι πάντες περιέβαλλον, κατεφίλουν, χαίροντες κλάοντες.
 </p>
</div>
<div type="section" n="2">
<p><seg type="new-citation"/> Ὁ δὲ τὸν πατέρα καὶ τὴν μητέρα πρὸ τῶν ἄλλων 
ἐφιλοφρονεῖτο, καὶ ὡς πάλαι εἰδὼς προσεστερνίζετο καὶ 
ἐξελθεῖν τῶν περιβολῶν οὐκ ἤθελεν· οὕτω φύσις ταχέως 
πιστεύεται. Ἐξελάθετο καὶ Χλόης πρὸς ὀλίγον· καὶ ἐλθὼν 
εἰς τὴν ἔπαυλιν ἐσθῆτά τε ἔλαβε πολυτελῆ καὶ παρὰ τὸν 
πατέρα τὸν ἴδιον καθεσθεὶς ἤκουεν αὐτοῦ λέγοντος οὕτως· <pb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">«Ἔγημα, ὦ παῖδες, κομιδῇ νέος. Καὶ χρόνου 
διελθόντος ὀλίγου πατήρ, ὡς ᾤμην, εὐτυχὴς ἐγεγόνειν· 
ἐγένετο γάρ μοι πρῶτος υἱὸς καὶ δευτέρα θυγάτηρ καὶ 
τρίτος Ἄστυλος. ᾬμην ἱκανὸν εἶναι τὸ γένος, καὶ γενόμενον
 ἐπὶ πᾶσι τοῦτο τὸ παιδίον ἐξέθηκα, οὐ γνωρίσματα 
ταῦτα συνεκθείς, ἀλλ' ἐντάφια. </p>
</div>
<div type="section" n="2">
<p><seg type="new-citation"/> Τὰ δὲ τῆς Τύχης 
ἄλλα βουλεύματα. Ὁ μὲν γὰρ πρεσβύτερος παῖς καὶ ἡ 
θυγάτηρ ὁμοίᾳ νόσῳ μιᾶς ἡμέρας ἀπώλοντο· σὺ δέ μοι προνοίᾳ
 θεῶν ἐσώθης, ἵνα πλείους ἔχωμεν χειραγωγούς. </p>
</div>
<div type="section" n="3">
<p>Μήτ' οὖν σύ μοι μνησικακήσῃς ποτὲ τῆς ἐκθέσεως— 
ἑκὼν γὰρ οὐκ ἐβουλευσάμην—, μήτε σὺ λυπηθῇς, Ἄστυλε, 
μέρος ληψόμενος ἀντὶ πάσης τῆς οὐσίας—κρεῖττον γὰρ τοῖς 
εὖ φρονοῦσιν ἀδελφοῦ κτῆμα οὐδέν—, ἀλλὰ φιλεῖτε ἀλλήλους
 καὶ χρημάτων &lt;γ'&gt; ἕνεκα καὶ βασιλεῦσιν ἐρίζετε. </p>
</div>
<div type="section" n="4">
<p>Πολλὴν μὲν γὰρ ἐγὼ ὑμῖν καταλείψω γῆν, πολλοὺς δὲ 
οἰκέτας δεξιούς, χρυσόν, ἄργυρον &lt;καὶ&gt; ὅσα ἄλλα εὐδαιμόνων
 κτήματα. Μόνον ἐξαίρετον τοῦτο Δάφνιδι τὸ χωρίον 
δίδωμι καὶ Λάμωνα καὶ Μυρτάλην καὶ τὰς αἶγας, ἃς αὐτὸς 
ἔνεμεν.» 
<lb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Ἔτι αὐτοῦ λέγοντος Δάφνις ἀναπηδήσας «καλῶς
 με» εἶπε «ταῦτα, πάτερ, ἀνέμνησας. Ἄπειμι τὰς 
αἶγας [απ]ἄξων ἐπὶ ποτόν, αἵ που νῦν διψῶσαι περιμένουσι
 τὴν σύριγγα τὴν ἐμήν· ἐγὼ δὲ ἐνταυθοῖ καθέζομαι.»
 </p>
</div>
<div type="section" n="2">
<p><seg type="new-citation"/> Ἡδὺ πάντες ἐξεγέλασαν ὅτι δεσπότης γεγενημένος
 ἔτι θέλει εἶναι αἰπόλος· κἀκείνας μὲν θεραπεύσων
 ἐπέμφθη τις ἄλλος, οἱ δὲ θύσαντες Διὶ Σωτῆρι συμπόσιον <pb/>
 συνεκρότουν. Εἰς τοῦτο τὸ συμπόσιον μόνος οὐχ 
ἧκε Γνάθων, ἀλλὰ φοβούμενος ἐν τῷ νεῲ τοῦ Διονύσου 
καὶ τὴν ἡμέραν ἔμεινε καὶ τὴν νύκτα, ὥσπερ ἱκέτης. </p>
</div>
<div type="section" n="3">
<p>Ταχείας δὲ φήμης εἰς πάντας ἐλθούσης ὅτι Διονυσοφάνης
 εὗρεν υἱόν, καὶ ὅτι Δάφνις ὁ αἰπόλος δεσπότης τῶν 
ἀγρῶν εὑρέθη, ἅμα ἕῳ συνέτρεχον ἄλλος ἀλλαχόθεν, τῷ 
μὲν μειρακίῳ συνηδόμενοι, τῷ δὲ πατρὶ αὐτοῦ δῶρα κομίζοντες·
 ἐν οἷς καὶ ὁ Δρύας πρῶτος ὁ τρέφων τὴν Χλόην. 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Ὁ δὲ Διονυσοφάνης κατεῖχε πάντας, κοινωνοὺς
 μετὰ τὴν εὐφροσύνην καὶ τῆς ἑορτῆς ἐσομένους. 
Παρεσκεύαστο δὲ πολὺς μὲν οἶνος, πολλὰ δὲ ἄλευρα, ὄρνιθες
 ἕλειοι, χοῖροι γαλαθηνοί, μελιτώματα ποικίλα· καὶ 
ἱερεῖα δὲ πολλὰ τοῖς ἐπιχωρίοις θεοῖς ἐθύετο. </p>
</div>
<div type="section" n="2">
<p><seg type="new-citation"/> Ἐνταῦθα
 ὁ Δάφνις συναθροίσας πάντα τὰ ποιμενικὰ κτήματα 
διένειμεν ἀναθήματα τοῖς θεοῖς. Τῷ Διονύσῳ μὲν ἀνέθηκε 
τὴν πήραν καὶ τὸ δέρμα, τῷ Πανὶ τὴν σύριγγα καὶ τὸν 
πλάγιον αὐλόν, τὴν καλαύροπα ταῖς Νύμφαις καὶ τοὺς 
γαυλοὺς οὓς αὐτὸς ἐτεκτήνατο. </p>
</div>
<div type="section" n="3">
<p><seg type="new-citation"/> Οὕτως δὲ ἄρα τὸ 
σύνηθες ξενιζούσης εὐδαιμονίας τερπνότερόν ἐστιν, ὥστε 
ἐδάκρυεν ἐφ' ἑκάστῳ τούτων ἀπαλλαττόμενος· καὶ οὔτε 
τοὺς γαυλοὺς ἀνέθηκε πρὶν ἀμέλξαι, οὔτε τὸ δέρμα πρὶν 
ἐνδύσασθαι, οὔτε τὴν σύριγγα πρὶν συρίσαι· </p>
</div>
<div type="section" n="4">
<p><seg type="new-citation"/> ἀλλὰ καὶ 
ἐφίλησεν αὐτὰ πάντα καὶ τὰς αἶγας προσεῖπε καὶ τοὺς 
τράγους ἐκάλεσεν ὀνομαστί. Τῆς μὲν [γὰρ] πηγῆς καὶ ἔπιεν, 
ὅτι πολλάκις καὶ μετὰ Χλόης. Οὔπω δὲ ὡμολόγει τὸν ἔρωτα 
καιρὸν παραφυλάττων. <pb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Ἐν ᾧ δὲ Δάφνις ἐν θυσίαις ἦν, τάδε γίνεται 
περὶ τὴν Χλόην. Ἐκάθητο κλάουσα, τὰ πρόβατα νέμουσα, 
λέγουσα, οἷα εἰκὸς ἦν· «Ἐξελάθετό μου Δάφνις. Ὀνειροπολεῖ
 γάμους πλουσίους. </p>
</div>
<div type="section" n="2">
<p><seg type="new-citation"/> Τί γὰρ αὐτὸν ὀμνύειν ἀντὶ 
τῶν Νυμφῶν τὰς αἶγας ἐκέλευον; Κατέλιπε ταύτας ὡς 
καὶ Χλόην. Οὐδὲ θύων ταῖς Νύμφαις καὶ τῷ Πανὶ ἐπεθύμησεν
 ἰδεῖν Χλόην. Εὗρεν ἴσως παρὰ τῇ μητρὶ θεραπαίνας 
ἐμοῦ κρείττονας. Χαιρέτω· ἐγὼ δὲ οὐ ζήσομαι.» 
<lb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">Τοιαῦτα λέγουσαν, ταῦτα ἐννοοῦσαν ὁ Λάμπις
 ὁ βουκόλος μετὰ χειρὸς γεωργικῆς ἐπιστὰς ἥρπασεν 
αὐτήν, ὡς οὔτε Δάφνιδος ἔτι γαμήσοντος καὶ Δρύαντος 
ἐκεῖνον ἀγαπήσοντος. Ἡ μὲν οὖν ἐκομίζετο βοῶσα ἐλεεινόν,
 τῶν δέ τις ἰδόντων ἐμήνυσε τῇ Νάπῃ κἀκείνη τῷ 
Δρύαντι καὶ ὁ Δρύας τῷ Δάφνιδι. </p>
</div>
<div type="section" n="2">
<p><seg type="new-citation"/> Ὁ δὲ ἔξω τῶν φρενῶν
 γενόμενος οὔτε εἰπεῖν πρὸς τὸν πατέρα ἐτόλμα καὶ 
καρτερεῖν μὴ δυνάμενος εἰς τὸν περίκηπον εἰσελθὼν ὠδύρετο
 «ὢ πικρᾶς ἀνευρέσεως» λέγων· </p>
</div>
<div type="section" n="3">
<p><seg type="new-citation"/> «πόσον ἦν μοι 
κρεῖττον νέμειν; πόσον ἤμην μακαριώτερος, δοῦλος ὤν. 
Τότε ἔβλεπον Χλόην, τότε  Νῦν δὲ τὴν μὲν Λάμπις 
ἁρπάσας οἴχεται, νυκτὸς δὲ γενομένης &lt;συγ&gt;κοιμήσεται. <pb/> 
Ἐγὼ δὲ πίνω καὶ τρυφῶ καὶ μάτην τὸν Πᾶνα καὶ τὰς αἶγας 
καὶ τὰς Νύμφας ὠμόσα&lt;μεν&gt;.» 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">Ταῦτα τοῦ Δάφνιδος λέγοντος ἤκουσεν ὁ 
Γνάθων ἐν τῷ παραδείσῳ λανθάνων· καὶ καιρὸν ἥκειν διαλλαγῶν
 πρὸς αὐτὸν νομίζων τινὰς τῶν τοῦ Ἀστύλου νεανίσκων
 προσλαβὼν μεταδιώκει τὸν Δρύαντα. </p>
</div>
<div type="section" n="2">
<p><seg type="new-citation"/> Καὶ ἡγεῖσθαι
 κελεύσας ἐπὶ τὴν τοῦ Λάμπιδος ἔπαυλιν συνέτεινε 
δρόμον· καὶ καταλαβὼν ἄρτι εἰσάγοντα τὴν Χλόην, ἐκείνην
 τε ἀφαιρεῖται καὶ ἀνθρώπους γεωργοὺς συνηλόησε 
πληγαῖς. </p>
</div>
<div type="section" n="3">
<p><seg type="new-citation"/> Ἐσπούδαζε δὲ καὶ τὸν Λάμπιν δήσας ἄγειν 
ὡς αἰχμάλωτον ἐκ πολέμου τινός, εἰ μὴ φθάσας ἀπέδρα. </p>
</div>
<div type="section" n="4">
<p>Καὶ τὸν μὲν Διονυσοφάνην εὑρίσκει καθεύδοντα, τὸν δὲ 
Δάφνιν ἀγρυπνοῦντα καὶ ἔτι ἐν τῷ περικήπῳ δακρύοντα. 
Προσάγει δὴ τὴν Χλόην αὐτῷ καὶ διδοὺς διηγεῖται πάντα· 
καὶ δεῖται μηδὲν ἔτι μνησικακοῦντα δοῦλον ἔχειν οὐκ 
ἄχρηστον, μηδὲ ἀφελέσθαι τραπέζης, μεθ' ἣν τεθνήξεται 
λιμῷ. </p>
</div>
<div type="section" n="5">
<p><seg type="new-citation"/> Ὁ δὲ ἰδὼν [Χλόην] καὶ ἔχων ἐν ταῖς χερσὶ Χλόην 
τῷ μὲν ὡς εὐεργέτῃ διηλλάττετο, τῇ δὲ ὑπὲρ τῆς ἀμελείας
 ἀπελογεῖτο. 
<lb/> </p>
</div>
</div>
<div type="chapter" n="30">
<div type="section" n="1">
<p rend="indent(1)">Βουλευομένοις δὲ αὐτοῖς ἐδόκει τὸν γάμον 
κρύπτειν, ἔχειν δὲ κρύφα τὴν Χλόην πρὸς μόνην ὁμολογήσαντα
 τὸν ἔρωτα τὴν μητέρα· ἀλλ' οὐ συνεχώρει Δρύας, 
ἠξίου δὲ τῷ πατρὶ λέγειν καὶ πείσειν αὐτὸς ἐπηγγέλλετο. </p>
</div>
<div type="section" n="2">
<p>Καὶ γενομένης ἡμέρας ἔχων ἐν τῇ πήρᾳ τὰ γνωρίσματα 
πρόσεισι τῷ Διονυσοφάνει καὶ τῇ Κλεαρίστῃ καθημένοις <pb/> 
ἐν τῷ παραδείσῳ—παρῆν δὲ καὶ ὁ Ἄστυλος καὶ αὐτὸς ὁ 
Δάφνις—καὶ σιωπῆς γενομένης ἤρξατο λέγειν· </p>
</div>
<div type="section" n="3">
<p rend="indent(1)">«Ὁμοία με ἀνάγκη Λάμωνι τὰ μέχρι νῦν ἄρρητα 
ἐκέλευσε λέγειν. Χλόην &lt;ἐγὼ&gt; ταύτην οὔτε ἐγέννησα οὔτε 
ἀνέθρεψα, ἀλλὰ ἐγέννησαν μὲν ἄλλοι, κειμένην δὲ ἐν ἄντρῳ 
Νυμφῶν ἀνέθρεψεν ὄϊς. </p>
</div>
<div type="section" n="4">
<p><seg type="new-citation"/> Εἶδον τοῦτο αὐτὸς καὶ ἰδὼν 
ἐθαύμασα καὶ θαυμάσας ἔθρεψα. Μαρτυρεῖ μὲν καὶ τὸ 
κάλλος, ἔοικε γὰρ οὐδὲν ἡμῖν· μαρτυρεῖ δὲ καὶ τὰ γνωρίσματα,
 πλουσιώτερα γὰρ ἢ κατὰ ποιμένα. Ἴδετε ταῦτα καὶ 
τοὺς προσήκοντας τῇ κόρῃ ζητήσατε, ἂν ἀξία ποτὲ Δάφνιδος
 φανῇ.» 
<lb/> </p>
</div>
</div>
<div type="chapter" n="31">
<div type="section" n="1">
<p rend="indent(1)">Τοῦτο οὔτε Δρύας ἀσκόπως ἔρριψεν οὔτε 
Διονυσοφάνης ἀμελῶς ἤκουσεν, ἀλλ' ἰδὼν εἰς τὸν Δάφνιν 
καὶ ὁρῶν αὐτὸν χλωριῶντα καὶ κρύφα δακρύοντα ταχέως 
ἐφώρασε τὸν ἔρωτα· καὶ ὡς ὑπὲρ παιδὸς ἰδίου μᾶλλον ἢ 
κόρης ἀλλοτρίας δεδοικὼς διὰ πάσης ἀκριβείας ἠλέγχετο 
τοὺς λόγους τοῦ Δρύαντος. </p>
</div>
<div type="section" n="2">
<p><seg type="new-citation"/> Ἐπεὶ δὲ καὶ τὰ γνωρίσματα
 εἶδε κομισθέντα, &lt;τὰ&gt; ὑποδήματα &lt;τὰ&gt; κατάχρυσα, 
τὰς περισκελίδας, τὴν μίτραν, προσκαλεσάμενος τὴν Χλόην 
παρεκελεύετο θαρρεῖν, ὡς ἄνδρα μὲν ἔχουσαν ἤδη, ταχέως 
δὲ εὑρήσουσαν καὶ τὸν πατέρα καὶ τὴν μητέρα. </p>
</div>
<div type="section" n="3">
<p><seg type="new-citation"/> Καὶ 
τὴν μὲν ἡ Κλεαρίστη παραλαβοῦσα ἐκόσμει λοιπὸν ὡς υἱοῦ 
γυναῖκα, τὸν δὲ Δάφνιν ὁ Διονυσοφάνης ἀναστήσας μόνον 
ἀνέκρινεν εἰ παρθένος ἐστί· τοῦ δὲ ὀμόσαντος μηδὲν γεγονέναι <pb/>
 φιλήματος καὶ ὅρκων πλέον, ἡσθεὶς ἐπὶ τῷ συνωμοσίῳ
 κατέκλινεν αὐτούς. 
<lb/> </p>
</div>
</div>
<div type="chapter" n="32">
<div type="section" n="1">
<p rend="indent(1)">Ἦν οὖν μαθεῖν οἷόν ἐστι τὸ κάλλος, ὅταν 
κόσμον προσλάβῃ. Ἐνδυθεῖσα γὰρ ἡ Χλόη καὶ ἀναπλεξαμένη 
τὴν κόμην καὶ ἀπολούσασα τὸ πρόσωπον εὐμορφοτέρα τοσοῦτον
 ἐφάνη πᾶσιν, ὥστε καὶ Δάφνις αὐτὴν μόλις ἐγνώρισεν.
 </p>
</div>
<div type="section" n="2">
<p><seg type="new-citation"/> Ὤμοσεν ἄν τις καὶ ἄνευ τῶν γνωρισμάτων ὅτι 
τοιαύτης κόρης οὐκ ἦν Δρύας πατήρ. Ὅμως μέντοι παρῆν 
καὶ αὐτὸς καὶ συνειστιᾶτο μετὰ τῆς Νάπης, συμπότας 
ἔχων ἐπὶ κλίνης ἰδίας τὸν Λάμωνα καὶ τὴν Μυρτάλην. </p>
</div>
<div type="section" n="3">
<p>Πάλιν οὖν ταῖς ἑξῆς ἡμέραις ἐθύετο ἱερεῖα καὶ κρατῆρες
 ἵσταντο καὶ ἀνετίθει καὶ Χλόη τὰ ἑαυτῆς, τὴν σύριγγα, 
τὴν πήραν, τὸ δέρμα, τοὺς γαυλούς· ἐκέρασε δὲ καὶ τὴν 
πηγὴν οἴνῳ τὴν ἐν τῷ ἄντρῳ, ὅτι καὶ ἐτράφη παρ' αὐτῇ, 
καὶ ἐλούσατο πολλάκις ἐν αὐτῇ· </p>
</div>
<div type="section" n="4">
<p><seg type="new-citation"/> ἐστεφάνωσε καὶ τὸν 
τάφον τῆς ὄϊος, δείξαντος Δρύαντος, καὶ ἐσύρισέ τι καὶ 
αὐτὴ τῇ ποίμνῃ, καὶ συρίσασα ταῖς θεαῖς ηὔξατο τοὺς 
ἐκθέντας εὑρεῖν ἀξίους τῶν Δάφνιδος γάμων. 
<lb/> </p>
</div>
</div>
<div type="chapter" n="33">
<div type="section" n="1">
<p rend="indent(1)">Ἐπεὶ δὲ ἅλις ἦν τῶν κατ' ἀγρὸν ἑορτῶν, ἔδοξε 
βαδίζειν εἰς τὴν πόλιν καὶ τούς τε τῆς Χλόης πατέρας 
ἀναζητεῖν καὶ περὶ τὸν γάμον αὐτῶν μηκέτι βραδύνειν. </p>
</div>
<div type="section" n="2">
<p>Ἕωθεν οὖν ἐνσκευασάμενοι τῷ Δρύαντι μὲν ἔδωκαν 
ἄλλας τρισχιλίας, τῷ Λάμωνι δὲ τὴν ἡμίσειαν μοῖραν τῶν 
ἀγρῶν θερίζειν καὶ τρυγᾶν καὶ τὰς αἶγας ἅμα τοῖς αἰπόλοις
 καὶ ζεύγη βοῶν τέτταρα καὶ ἐσθῆτας χειμερινὰς <pb/> 
καὶ &lt;ἐλεύθερον αὐτὸν ἔθηκαν καὶ&gt; ἐλευθέραν τὴν γυναῖκα· 
καὶ μετὰ τοῦτο ἤλαυνον ἐπὶ Μιτυλήνην ἵπποις καὶ ζεύγεσι 
καὶ τρυφῇ πολλῇ. </p>
</div>
<div type="section" n="3">
<p rend="indent(1)">Τότε μὲν οὖν ἔλαθον τοὺς πολίτας, νυκτὸς κατελθόντες·
 τῆς δὲ ἐπιούσης ὄχλος ἠθροίσθη περὶ τὰς θύρας 
ἀνδρῶν, γυναικῶν. Οἱ μὲν τῷ Διονυσοφάνει συνήδοντο 
παῖδα εὑρόντι, καὶ μᾶλλον ὁρῶντες τὸ κάλλος τοῦ Δάφνιδος·
 αἱ δὲ τῇ Κλεαρίστῃ συνέχαιρον ἅμα κομιζούσῃ καὶ 
παῖδα καὶ νύμφην. </p>
</div>
<div type="section" n="4">
<p><seg type="new-citation"/> Ἐξέπλησσε γὰρ κἀκείνας ἡ Χλόη 
κάλλος ἐκφέρουσα παρευδοκιμηθῆναι μὴ δυνάμεμον· ὅλη δὲ 
ἄρα ἐκίττα ἡ πόλις ἐπὶ τῷ μειρακίῳ καὶ τῇ παρθένῳ· καὶ 
εὐδαιμόνιζον μὲν ἤδη τὸν γάμον, ηὔχοντο δὲ καὶ τὸ γένος 
ἄξιον τῆς μορφῆς εὑρεθῆναι τῆς κόρης· καὶ γυναῖκες πολλαὶ 
τῶν μέγα πλουσίων ἠράσαντο θεοῖς αὐταὶ πιστευθῆναι 
μητέρες θυγατρὸς οὕτω καλῆς. 
<lb/> </p>
</div>
</div>
<div type="chapter" n="34">
<div type="section" n="1">
<p rend="indent(1)">Ὄναρ δὲ Διονυσοφάνει μετὰ φροντίδα πολλὴν
 εἰς βαθὺν ὕπνον κατενεχθέντι τοιόνδε γίνεται. Ἐδόκει 
τὰς Νύμφας δεῖσθαι τοῦ Ἔρωτος ἤδη ποτε αὐτοῖς κατανεῦσαι
 τὸν γάμον· τὸν δὲ ἐκλύσαντα τὸ τοξάριον καὶ ἀποθέμενον
 τὴν φαρέτραν κελεῦσαι τῷ Διονυσοφάνει πάντας 
τοὺς ἀρίστους Μιτυληναίων θέμενον συμπότας, ἡνίκα ἂν 
τὸν ὕστατον πλήσῃ κρατῆρα, τότε δεικνύειν ἑκάστῳ τὰ 
γνωρίσματα, τὸ δὲ ἐντεῦθεν ᾄδειν τὸν ὑμέναιον. <pb/> </p>
</div>
<div type="section" n="2">
<p rend="indent(1)">Ταῦτα ἰδὼν καὶ ἀκούσας ἕωθεν ἀνίσταται καὶ κελεύσας 
λαμπρὰν ἑστίασιν παρασκευασθῆναι τῶν ἀπὸ γῆς, τῶν 
ἀπὸ θαλάσσης καὶ εἴ τι ἐν λίμναις καὶ εἴ τι ἐν ποταμοῖς, 
πάντας τοὺς ἀρίστους Μιτυληναίων ποιεῖται συμπότας. </p>
</div>
<div type="section" n="3">
<p>Ὡς δὲ ἤδη νὺξ ἦν καὶ πέπληστο &lt;ὁ&gt; κρατὴρ ἐξ οὗ σπένδουσιν
 Ἑρμῇ, εἰσκομίζει τις ἐπὶ σκεύους ἀργυροῦ θεράπων 
τὰ γνωρίσματα καὶ περιφέρων ἐνδέξια πᾶσιν ἐδείκνυε. 
<lb/> </p>
</div>
</div>
<div type="chapter" n="35">
<div type="section" n="1">
<p rend="indent(1)">Τῶν μὲν οὖν ἄλλων ἐγνώρισεν οὐδείς· Μεγακλῆς
 δέ τις διὰ γῆρας ὕστατος κατακείμενος ὡς εἶδε, 
γνωρίσας, πάνυ μέγα καὶ νεανικὸν ἐκβοᾷ· «τίνα ὁρῶ ταῦτα; 
Τί γέγονάς μοι, θυγάτριον; Ἆρα καὶ σὺ ζῇς ἢ ταῦτά τις 
ἐβάστασε μόνα ποιμὴν ἐντυχών; </p>
</div>
<div type="section" n="2">
<p><seg type="new-citation"/> Δέομαι, Διονυσόφανες,
 εἰπέ μοι· πόθεν ἔχεις ἐμοῦ παιδίου γνωρίσματα; 
Μὴ φθονήσῃς μετὰ Δάφνιν εὑρεῖν τι κἀμέ.» Κελεύσαντος 
δὲ τοῦ Διονυσοφάνους πρότερον ἐκεῖνον λέγειν τὴν ἔκθεσιν,
 ὁ Μεγακλῆς οὐδὲν ὑφελὼν τοῦ τόνου τῆς φωνῆς ἔφη· </p>
</div>
<div type="section" n="3">
<p>»ἦν ὀλίγος μοι βίος τὸ πρότερον· ὃν γὰρ εἶχον εἰς 
χορηγίας καὶ τριηραρχίας ἐξεδαπάνησα. Ὅτε ταῦτα ἦν, 
γίνεταί μοι θυγάτριον. Τοῦτο τρέφειν ὀκνήσας ἐν πενίᾳ, 
τούτοις τοῖς γνωρίσμασι κοσμήσας ἐξέθηκα, εἰδὼς ὅτι 
πολλοὶ καὶ οὕτω σπουδάζουσι πατέρες γενέσθαι. </p>
</div>
<div type="section" n="4">
<p><seg type="new-citation"/> Καὶ 
τὸ μὲν ἐξέκειτο ἐν ἄντρῳ Νυμφῶν πιστευθὲν ταῖς θεαῖς, 
ἐμοὶ δὲ πλοῦτος ἐπέρρει καθ' ἑκάστην ἡμέραν κληρονόμον 
οὐκ ἔχοντι. </p>
</div>
<div type="section" n="5">
<p><seg type="new-citation"/> Οὐκέτι γοῦν οὐδὲ θυγατρίου γενέσθαι πατὴρ
 εὐτύχησα, ἀλλ' οἱ θεοὶ ὥσπερ γέλωτά με ποιούμενοι <pb/> 
νύκτωρ ὀνείρους μοι ἐπιπέμπουσι, δηλοῦντες ὅτι με πατέρα
 ποιήσει ποίμνιον.» 
<lb/> </p>
</div>
</div>
<div type="chapter" n="36">
<div type="section" n="1">
<p rend="indent(1)">Ἀνεβόησεν ὁ Διονυσοφάνης μεῖζον τοῦ 
Μεγακλέους καὶ ἀναπηδήσας εἰσάγει Χλόην πάνυ καλῶς 
κεκοσμημένην καὶ λέγει· «τοῦτο τὸ παιδίον ἐξέθηκας· 
ταύτην σοὶ τὴν παρθένον ὄϊς προνοίᾳ θεῶν ἀνέθρεψεν, 
ὡς αἲξ Δάφνιν ἐμοί. </p>
</div>
<div type="section" n="2">
<p><seg type="new-citation"/> Λαβὲ τὰ γνωρίσματα καὶ τὴν 
θυγατέρα, λαβὼν δὲ ἀπόδος Δάφνιδι νύμφην. Ἀμφοτέρους 
ἐξεθήκαμεν, ἀμφοτέρους εὑρήκαμεν, ἀμφοτέρων ἐμέλησε 
Πανὶ καὶ Νύμφαις καὶ Ἔρωτι». </p>
</div>
<div type="section" n="3">
<p><seg type="new-citation"/> Ἐπῄνει τὰ λεγόμενα
 ὁ Μεγακλῆς καὶ τὴν γυναῖκα Ῥόδην μετεπέμπετο 
καὶ τὴν Χλόην ἐν τοῖς κόλποις εἶχε. Καὶ ὕπνον αὐτοῦ 
μένοντες εἵλοντο· Δάφνις γὰρ οὐδενὶ διώμνυτο προήσεσθαι 
τὴν Χλόην, οὐδὲ αὐτῷ τῷ πατρί. 
<lb/> </p>
</div>
</div>
<div type="chapter" n="37">
<div type="section" n="1">
<p rend="indent(1)">Ἡμέρας δὲ γενομένης συνθέμενοι πάλιν 
εἰς τὸν ἀγρὸν ἤλαυνον· ἐδεήθησαν γὰρ τοῦτο Δάφνις καὶ 
Χλόη, μὴ φέροντες τὴν ἐν ἄστει διατριβήν. Ἐδόκει δὲ 
κἀκείνοις ποιμενικούς τινας αὐτοῖς ποιῆσαι τοὺς γάμους. </p>
</div>
<div type="section" n="2">
<p>Ἐλθόντες οὖν παρὰ τὸν Λάμωνα τόν τε Δρύαντα τῷ 
Μεγακλεῖ προσήγαγον καὶ τῇ Ῥόδῃ τὴν Νάπην συνέστησαν
 καὶ τὰ πρὸς τὴν ἑορτὴν παρεσκευάζοντο λαμπρῶς. 
Παρέδωκε μὲν οὖν ἔτι ταῖς Νύμφαις τὴν Χλόην ὁ πατὴρ 
καὶ μετὰ ἄλλων πολλῶν ἐποίησεν ἀναθήματα τὰ γνωρίσματα 
καὶ Δρύαντι τὰς λειπούσας εἰς τὰς μυρίας ἐπλήρωσεν. <pb/> </p>
</div>
</div>
<div type="chapter" n="38">
<div type="section" n="1">
<p rend="indent(1)">Ὁ δὲ Διονυσοφάνης, εὐημερίας οὔσης, 
αὐτοῦ πρὸ τοῦ ἄντρου στιβάδας ὑπεστόρεσεν ἐκ χλωρᾶς 
φυλλάδος καὶ πάντας τοὺς κωμήτας κατακλίνας εἱστία 
πολυτελῶς. </p>
</div>
<div type="section" n="2">
<p><seg type="new-citation"/> Παρῆσαν δὲ Λάμων καὶ Μυρτάλη, Δρύας 
καὶ Νάπη, οἱ Δόρκωνι προσήκοντες, &lt;Φιλητᾶς&gt;, οἱ Φιλητᾶς 
παῖδες, Χρῶμις καὶ Λυκαίνιον· οὐκ ἀπῆν οὐδὲ Λάμπις 
συγγνώμης ἀξιωθείς. </p>
</div>
<div type="section" n="3">
<p><seg type="new-citation"/> Ἦν οὖν ὡς ἐν τοιοίσδε συμπόταις
 πάντα γεωργικὰ καὶ ἄγροικα· ὁ μὲν ᾖδεν οἷα ᾄδουσι 
θερίζοντες, ὁ δὲ ἔσκωπτε τὰ ἐπὶ ληνοῖς σκώμματα· Φιλητᾶς
 ἐσύρισε, Λάμπις ηὔλησε, Δρύας καὶ Λάμων ὠρχήσαντο, 
Χλόη καὶ Δάφνις ἀλλήλους κατεφίλουν. </p>
</div>
<div type="section" n="4">
<p><seg type="new-citation"/> Ἐνέμοντο 
δὲ καὶ αἱ αἶγες πλησίον, ὥσπερ καὶ αὐταὶ κοινωνοῦσαι 
τῆς ἑορτῆς. Τοῦτο τοῖς μὲν ἀστυκοῖς οὐ πάνυ τερπνὸν 
ἦν· ὁ δὲ Δάφνις καὶ ἐκάλεσέ τινας αὐτῶν ὀνομαστὶ καὶ 
φυλλάδα χλωρὰν ἔδωκε καὶ κρατήσας ἐκ τῶν κεράτων 
κατεφίλησε. 
<lb/> </p>
</div>
</div>
<div type="chapter" n="39">
<div type="section" n="1">
<p rend="indent(1)">Καὶ ταῦτα οὐ τότε μόνον ἀλλ' ἔστε ἔζων 
τὸν πλεῖστον χρόνον ποιμενικὸν εἶχον, θεοὺς σέβοντες 
Νύμφας καὶ Πᾶνα καὶ Ἔρωτα, ἀγέλας δὲ προβάτων καὶ 
αἰγῶν πλείστας κτησάμενοι, ἡδίστην δὲ τροφὴν νομίζοντες 
ὀπώραν καὶ γάλα. </p>
</div>
<div type="section" n="2">
<p><seg type="new-citation"/> Ἀλλὰ καὶ ἄρρεν μὲν παιδίον ὑπέθηκαν
 &lt;αἰγὶ&gt; καὶ θυγάτριον γενόμενον δεύτερον ὄϊος ἑλκύσαι
 θηλὴν ἐποίησαν, καὶ ἐκάλεσαν τὸν μὲν Φιλοποίμενα 
τὴν δὲ Ἀγέλην. [οὕτως αὐτοῖς καὶ ταῦτα συνεγήρασεν· <pb/> 
οὗτοι]. Καὶ τὸ ἄντρον ἐκόσμησαν καὶ εἰκόνας ἀνέθεσαν καὶ 
βωμὸν εἵσαντο Ποιμένος Ἔρωτος· καὶ τῷ Πανὶ δὲ ἔδοσαν 
ἀντὶ τῆς πίτυος οἰκεῖν νεὼν Πανὸς Στρατιώτου ὀνομάσαντες.
 
<lb/> </p>
</div>
</div>
<div type="chapter" n="40">
<div type="section" n="1">
<p rend="indent(1)">Ἀλλὰ ταῦτα μὲν ὕστερον καὶ ὠνόμασαν καὶ 
ἔπραξαν· τότε δὲ νυκτὸς γενομένης πάντες αὐτοὺς παρέπεμπον
 εἰς τὸν θάλαμον, οἱ μὲν συρίττοντες, οἱ δὲ αὐλοῦντες,
 οἱ δὲ δᾷδας μεγάλας ἀνίσχοντες. </p>
</div>
<div type="section" n="2">
<p><seg type="new-citation"/> Καὶ ἐπεὶ 
πλησίον ἦσαν τῶν θυρῶν, ᾖδον σκληρᾷ καὶ ἀπηνεῖ τῇ 
φωνῇ, καθάπερ τριαίναις γῆν ἀναρρηγνύντες, οὐχ ὑμέναιον
 ᾄδοντες. </p>
</div>
<div type="section" n="3">
<p><seg type="new-citation"/> Δάφνις δὲ καὶ Χλόη γυμνοὶ συγκατακλιθέντες
 περιέβαλλον ἀλλήλους καὶ κατεφίλουν, ἀγρυπνήσαντες
 τῆς νυκτὸς ὅσον οὐδὲ γλαῦκες· καὶ ἔδρασέ τι 
Δάφνις ὧν αὐτὸν ἐπαίδευσε Λυκαίνιον, καὶ τότε Χλόη 
πρῶτον ἔμαθεν ὅτι τὰ ἐπὶ τῆς ὕλης γινόμενα ἦν ποιμένων
 παίγνια. <pb/> </p>
</div>
</div>
</div>

    </body>
  </text>
</TEI>
