<?xml version="1.0" encoding="UTF-8"?>
<?xml-model href="/tei_all.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Aethiopica</title>
        <author>Heliodorus Scr. Erot.</author>
        <respStmt>
          <resp>Automated Conversion to XML</resp>
          <name>Diogenes</name>
        </respStmt>
      </titleStmt>
      <publicationStmt>
        <p>
          This XML text (filename tlg0658001.xml) was generated by Diogenes (version 4.6.2) from the TLG corpus of classical texts (author number 0658, work number 001), which was once distributed on CD-ROM in a very different file format, and which may be subject to licensing restrictions.
        </p>
      </publicationStmt>
      <sourceDesc>
        <p>
          Heliodorus Scr. Erot. (c. A.D. 3?), Aethiopica (0658: 001) "Héliodore. Les Éthiopiques (Théagène et Chariclée),  3 vols., 2nd edn.", Ed. Rattenbury, R.M., Lumb, T.W., Maillon, J. Paris: Les Belles Lettres, 1960.
        </p>
      </sourceDesc>
    </fileDesc>
  </teiHeader>
  <text>
    <body>
<div type="Book" n="1">
<div type="chapter" n="1">
<div type="section" n="1">
<p rend="indent(1)">Ἡμέρας ἄρτι διαγελώσης καὶ ἡλίου τὰς ἀκρωρείας
 καταυγάζοντος, ἄνδρες ἐν ὅπλοις λῃστρικοῖς ὄρους 
ὑπερκύψαντες, ὃ δὴ κατ' ἐκβολὰς τοῦ Νείλου καὶ στόμα 
τὸ καλούμενον Ἡρακλεωτικὸν ὑπερτείνει, μικρὸν ἐπιστάντες
 τὴν ὑποκειμένην θάλατταν ὀφθαλμοῖς ἐπήρχοντο καὶ 
τῷ πελάγει τὸ πρῶτον τὰς ὄψεις ἐπαφέντες, ὡς οὐδὲν 
ἄγρας λῃστρικῆς ἐπηγγέλλετο μὴ πλεόμενον, ἐπὶ τὸν πλησίον
 αἰγιαλὸν τῇ θέᾳ κατήγοντο. </p>
</div>
<div type="section" n="2">
<p><seg type="new-citation"/> Καὶ ἦν τὰ ἐν αὐτῷ 
τοιάδε· ὁλκὰς ἀπὸ πρυμνησίων ὥρμει τῶν μὲν ἐμπλεόντων 
χηρεύουσα, φόρτου δὲ πλήθουσα· καὶ τοῦτο παρῆν συμβάλλειν
 καὶ τοῖς πόρρωθεν· τὸ γὰρ ἄχθος ἄχρι καὶ ἐπὶ τρίτου
 ζωστῆρος τῆς νεὼς τὸ ὕδωρ ἀνέθλιβεν. </p>
</div>
<div type="section" n="3">
<p><seg type="new-citation"/> Ὁ δὲ 
αἰγιαλός, μεστὰ πάντα σωμάτων νεοσφαγῶν, τῶν μὲν ἄρδην 
ἀπολωλότων, τῶν δὲ ἡμιθνήτων καὶ μέρεσι τῶν σωμάτων <pb/> 
ἔτι σπαιρόντων, ἄρτι πεπαῦσθαι τὸν πόλεμον κατηγορούντων.
 </p>
</div>
<div type="section" n="4">
<p><seg type="new-citation"/> Ἦν δὲ οὐ πολέμου καθαροῦ τὰ φαινόμενα σύμβολα,
 ἀλλ' ἀναμέμικτο καὶ εὐωχίας οὐκ εὐτυχοῦς ἀλλ' 
εἰς τοῦτο ληξάσης ἐλεεινὰ λείψανα, τράπεζαι τῶν ἐδεσμάτων
 ἔτι πλήθουσαι καὶ ἄλλαι πρὸς τῇ γῇ τῶν κειμένων 
ἐν χερσὶν ἀνθ' ὅπλων ἐνίοις παρὰ τὴν μάχην γεγενημέναι· 
ὁ γὰρ πόλεμος ἐσχεδίαστο· ἕτεραι δὲ ἄλλους ἔκρυπτον, ὡς 
ᾤοντο, ὑπελθόντας· κρατῆρες ἀνατετραμμένοι καὶ χειρῶν 
ἔνιοι τῶν ἐσχηκότων ἀπορρέοντες τῶν μὲν πινόντων τῶν 
δὲ ἀντὶ λίθων κεχρημένων· τὸ γὰρ αἰφνίδιον τοῦ κακοῦ 
τὰς χρείας ἐκαινοτόμει καὶ βέλεσι κεχρῆσθαι τοῖς ἐκπώμασιν
 ἐδίδασκεν. </p>
</div>
<div type="section" n="5">
<p><seg type="new-citation"/> Ἔκειντο δὲ ὁ μὲν πελέκει τετρωμένος,
 ὁ δὲ κάχληκι βεβλημένος αὐτόθεν ἀπὸ τῆς ῥαχίας 
πεπορισμένῳ, ἕτερος ξύλῳ κατεαγώς, ὁ δὲ δαλῷ κατάφλεκτος,
 καὶ ἄλλος ἄλλως, οἱ δὲ πλεῖστοι βελῶν ἔργον καὶ 
τοξείας γεγενημένοι. </p>
</div>
<div type="section" n="6">
<p><seg type="new-citation"/> Καὶ μυρίον εἶδος ὁ δαίμων ἐπὶ 
μικροῦ τοῦ χωρίου διεσκεύαστο, οἶνον αἵματι μιάνας, καὶ 
συμποσίοις πόλεμον ἐπιστήσας, φόνους καὶ πότους, σπονδὰς
 καὶ σφαγὰς ἐπισυνάψας, καὶ τοιοῦτον θέατρον λῃσταῖς 
Αἰγυπτίοις ἐπιδείξας. </p>
</div>
<div type="section" n="7">
<p><seg type="new-citation"/> Οἱ γὰρ δὴ κατὰ τὸ ὄρος θεωροὺς
 ἑαυτοὺς τῶνδε καθίσαντες οὐδὲ συνιέναι τὴν σκηνὴν 
ἐδύναντο, τοὺς μὲν ἑαλωκότας ἔχοντες, οὐδαμοῦ δὲ τοὺς 
κεκρατηκότας ὁρῶντες, καὶ τὴν μὲν νίκην λαμπράν, τὰ 
λάφυρα δὲ ἀσκύλευτα, καὶ τὴν ναῦν μόνην ἀνδρῶν μὲν ἔρημον
 τἄλλα δὲ ἄσυλον ὥσπερ ὑπὸ πολλῶν φρουρουμένην καὶ <pb/> 
ὥσπερ ἐν εἰρήνῃ σαλεύουσαν. </p>
</div>
<div type="section" n="8">
<p><seg type="new-citation"/> Ἀλλὰ καίπερ τὸ γεγονὸς
 ὅ τι ποτέ ἐστιν ἀποροῦντες εἰς τὸ κέρδος ἔβλεπον 
καὶ τὴν λείαν· ἑαυτοὺς οὖν νικητὰς ἀποδείξαντες ὥρμησαν.
 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Ἤδη δὲ αὐτοῖς κεκινηκόσιν ἄποθεν μικρὸν τῆς 
τε νεὼς καὶ τῶν κειμένων θέαμα προσπίπτει τῶν προτέρων 
ἀπορώτερον· κόρη καθῆστο ἐπὶ πέτρας, ἀμήχανόν τι 
κάλλος καὶ θεὸς εἶναι ἀναπείθουσα, τοῖς μὲν παροῦσι περιαλγοῦσα
 φρονήματος δὲ εὐγενοῦς ἔτι πνέουσα. </p>
</div>
<div type="section" n="2">
<p><seg type="new-citation"/> Δάφνῃ
 τὴν κεφαλὴν ἔστεπτο καὶ φαρέτραν τῶν ὤμων ἐξῆπτο 
καὶ τῷ λαιῷ βραχίονι τὸ τόξον ὑπεστήρικτο· ἡ λοιπὴ δὲ 
χεὶρ ἀφροντίστως ἀπῃώρητο. Μηρῷ δὲ τῷ δεξιῷ τὸν ἀγκῶνα
 θατέρας χειρὸς ἐφεδράζουσα καὶ τοῖς δακτύλοις τὴν 
παρειὰν ἐπιτρέψασα, κάτω νεύουσα καί τινα προκείμενον 
ἔφηβον περισκοποῦσα τὴν κεφαλὴν ἀνεῖχεν. </p>
</div>
<div type="section" n="3">
<p><seg type="new-citation"/> Ὁ δὲ 
τραύμασι μὲν κατῄκιστο καὶ μικρὸν ἀναφέρειν ὥσπερ ἐκ 
βαθέος ὕπνου τοῦ παρ' ὀλίγον θανάτου κατεφαίνετο, ἤνθει 
δὲ καὶ ἐν τούτοις ἀνδρείῳ τῷ κάλλει καὶ ἡ παρειὰ καταρρέοντι
 τῷ αἵματι φοινιττομένη λευκότητι πλέον ἀντέλαμπεν. 
Ὀφθαλμοὺς δὲ ἐκείνου οἱ μὲν πόνοι κατέσπων, ἡ δὲ ὄψις 
τῆς κόρης ἐφ' ἑαυτὴν ἀνεῖλκε καὶ τοῦτο ὁρᾶν αὐτοὺς 
ἠνάγκαζεν, ὅτι ἐκείνην ἑώρων. </p>
</div>
<div type="section" n="4">
<p><seg type="new-citation"/> Ὡς δὲ πνεῦμα συλλεξάμενος <pb/>
 καὶ βύθιόν τι ἀσθμήνας λεπτὸν ὑπεφθέγξατο καὶ 
«ὦ γλυκεῖα,» ἔφη «σῴζῃ μοι ὡς ἀληθῶς, ἢ γέγονας καὶ 
αὐτὴ τοῦ πολέμου πάρεργον, οὐκ ἀνέχῃ δὲ ἄλλως οὐδὲ μετὰ 
θάνατον ἀποστατεῖν ἡμῶν, ἀλλὰ φάσμα τὸ σὸν καὶ ψυχὴ 
τὰς ἐμὰς περιέπει τύχας;», «ἐν σοὶ» ἔφη «τὰ ἐμὰ» ἡ 
κόρη «σῴζεσθαί τε καὶ μή· τοῦτο γοῦν ὁρᾷς;» δείξασα 
ἐπὶ τῶν γονάτων ξίφος, «εἰς δεῦρο ἤργησεν ὑπὸ τῆς σῆς 
ἀναπνοῆς ἐπεχόμενον.» </p>
</div>
<div type="section" n="5">
<p><seg type="new-citation"/> Καὶ ἅμα λέγουσα ἡ μὲν τῆς 
πέτρας ἀνέθορεν, οἱ δὲ ἐπὶ τοῦ ὄρους ὑπὸ θαύματος ἅμα 
καὶ ἐκπλήξεως ὥσπερ ὑπὸ πρηστῆρος τῆς ὄψεως βληθέντες 
ἄλλος ἄλλον ὑπεδύετο θάμνον· μεῖζον γάρ τι καὶ θειότερον
 αὐτοῖς ὀρθωθεῖσα ἔδοξε, τῶν μὲν βελῶν τῇ ἀθρόᾳ 
κινήσει κλαγξάντων, χρυσοϋφοῦς δὲ τῆς ἐσθῆτος πρὸς τὸν 
ἥλιον ἀνταυγαζούσης, καὶ τῆς κόμης ὑπὸ τῷ στεφάνῳ 
βακχεῖον σοβουμένης καὶ τοῖς νώτοις πλεῖστον ὅσον ἐπιτρεχούσης.
 </p>
</div>
<div type="section" n="6">
<p><seg type="new-citation"/> Τοὺς μὲν ταῦτα ἐξεδειμάτου καὶ πλέον 
τῶν ὁρωμένων ἡ τῶν γινομένων ἄγνοια· οἱ μὲν γὰρ θεόν 
τινα ἔλεγον, καὶ θεὸν Ἄρτεμιν ἢ τὴν ἐγχώριον Ἶσιν, οἱ δὲ 
ἱέρειαν ὑπό του θεῶν ἐκμεμηνυῖαν καὶ τὸν ὁρώμενον πολὺν 
φόνον ἐργασαμένην. Καὶ οἱ μὲν ταῦτα ἐγίνωσκον, τὰ ὄντα 
δὲ οὔπω ἐγίνωσκον· ἡ δὲ ἀθρόον κατενεχθεῖσα ἐπὶ τὸν 
νεανίαν καὶ πανταχόθεν αὐτῷ περιχυθεῖσα ἐδάκρυεν, ἐφίλει, 
κατέματτεν, ἀνῴμωζεν, ἠπίστει κατέχουσα. </p>
</div>
<div type="section" n="7">
<p><seg type="new-citation"/> Ταῦτα 
ὁρῶντες οἱ Αἰγύπτιοι πρὸς ἑτέρας ἐννοίας τὴν γνώμην μετέβαλλον,
 καὶ «ποῦ ταῦτ' ἂν εἴη θεοῦ τὰ ἔργα,» λέγοντες <pb/> 
«ποῦ δ' ἂν νεκρὸν σῶμα φιλοίη δαίμων οὕτω περιπαθῶς;» 
τολμᾶν ἑαυτοῖς παρεκελεύοντο καὶ πορευθέντες ἐγγύθεν 
λαμβάνειν τὴν τῶν ἀληθῶν γνῶσιν. Ἀναλαβόντες οὖν ἑαυτοὺς
 καταθέουσι καὶ τὴν κόρην ἔτι πρὸς τοῖς τραύμασιν 
οὖσαν τοῦ νεανίου καταλαμβάνουσι· καὶ ἐπιστάντες ὄπισθεν
 εἶχον ἑαυτοὺς οὔτε τι λέγειν οὔτε τι πράττειν ἀποθαρροῦντες.
 </p>
</div>
<div type="section" n="8">
<p><seg type="new-citation"/> Κτύπου δὲ περιηχήσαντος καὶ τῆς ἐξ 
αὐτῶν σκιᾶς τοῖς ὀφθαλμοῖς παρεμπεσούσης ἀνένευσεν ἡ 
κόρη καὶ ἰδοῦσα αὖθις ἐπένευσε, πρὸς μὲν τὸ ἄηθες τῆς 
χροιᾶς καὶ τὸ λῃστρικὸν τῆς ὄψεως ἐν ὅπλοις δεικνυμένης 
οὐδὲ κατὰ μικρὸν ἐκπλαγεῖσα, πρὸς δὲ τὴν θεραπείαν τοῦ 
κειμένου πᾶσαν ἑαυτὴν τρέψασα. </p>
</div>
<div type="section" n="9">
<p><seg type="new-citation"/> Οὕτως ἄρα πόθος 
ἀκριβὴς καὶ ἔρως ἀκραιφνὴς τῶν μὲν ἔξωθεν προσπιπτόντων
 ἀλγεινῶν τε καὶ ἡδέων πάντων ὑπερφρονεῖ, πρὸς ἓν 
δὲ τὸ φιλούμενον καὶ ὁρᾶν καὶ συννεύειν τὸ φρόνημα καταναγκάζει.
 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ὡς δὲ παραμείψαντες οἱ λῃσταὶ κατὰ πρόσωπον 
ἔστησαν καί τι καὶ μέλλειν ἐπιχειρεῖν ἐῴκεσαν, αὖθις ἡ 
παῖς ἀνένευσε, καὶ μέλανας ἰδοῦσα τὴν χροιὰν καὶ τὴν 
ὄψιν αὐχμηρούς, «εἰ μὲν εἴδωλα τῶν κειμένων ἐστέ,» 
φησίν «οὐκ ἐν δίκῃ παρενοχλεῖτε ἡμῖν· οἱ μὲν γὰρ πλεῖστοι
 χερσὶ ταῖς ἀλλήλων ἀνῄρησθε, ὅσοι δὲ πρὸς ἡμῶν, 
ἀμύνης νόμῳ καὶ ἐκδικίας τῆς εἰς σωφροσύνην ὕβρεως πεπόνθατε·
 εἰ δέ τινες τῶν ζώντων ἐστέ, λῃστρικὸς μὲν ὑμῖν <pb/> 
ὡς ἔοικεν ὁ βίος, εἰς καιρὸν δὲ ἥκετε· λύσατε τῶν 
περιεστηκότων ἀλγεινῶν φόνῳ τῷ καθ' ἡμῶν δρᾶμα τὸ 
περὶ ἡμᾶς καταστρέψαντες.» </p>
</div>
<div type="section" n="2">
<p><seg type="new-citation"/> Ἡ μὲν ταῦτα ἐπετραγῴδει,
 οἱ δὲ οὐδὲν συνιέναι τῶν λεγομένων ἔχοντες τοὺς 
μὲν αὐτοῦ καταλείπουσιν, ἰσχυρὰν αὐτοῖς φυλακὴν τὴν 
ἀσθένειαν αὐτῶν ἐπιστήσαντες, ἐπὶ δὲ τὴν ναῦν ὁρμήσαντες
 τὸν φόρτον ἐξήντλουν, τῶν μὲν ἄλλων ὑπερορῶντες 
(πολλὰ δὲ ἦν καὶ ποικίλα), χρυσοῦ δὲ καὶ ἀργύρου καὶ λίθων 
πολυτίμων καὶ σηρικῆς ἐσθῆτος, ὅση δύναμις ἑκάστοις, 
ἐκφοροῦντες. </p>
</div>
<div type="section" n="3">
<p><seg type="new-citation"/> Ἐπεὶ δὲ ἅλις ἔχειν ἐδόκει (καὶ τοσαῦτα 
ἦν ὡς καὶ λῃστρικὴν κορέσαι πλεονεξίαν), τὴν λείαν ἐπὶ 
τὸν αἰγιαλὸν καταθέντες εἰς φορτία καὶ μοίρας κατενέμοντο,
 οὐ πρὸς τὴν ἑκάστου τῶν ληφθέντων ἀξίαν ἀλλὰ 
πρὸς τὸ ἴσον βάρος τὴν νέμησιν ποιούμενοι. Τὰ δὲ περὶ 
τὴν κόρην καὶ τὸν νεανίαν ἐν δευτέροις πράξειν ἔμελλον. </p>
</div>
<div type="section" n="4">
<p rend="indent(1)">Κατὰ τοῦτο πλῆθος ἕτερον ἐφίσταται λῃστρικόν, 
ἱππέων δύο τοῦ τάγματος ἡγουμένων· ὅπερ ὡς εἶδον οἱ 
πρότεροι, οὔτε χεῖρας ἀνταράμενοι οὔτε τι τῶν σκύλων 
ἐπενεγκάμενοι, τοῦ μὴ ἐπιδιωχθῆναι ἕνεκεν, ὡς δρόμου 
εἶχον ἔφευγον, αὐτοὶ μὲν εἰς δέκα τὸν ἀριθμὸν ὄντες, 
τρὶς δὲ τοσούτους τοὺς ἐπελθόντας θεασάμενοι. </p>
</div>
<div type="section" n="5">
<p><seg type="new-citation"/> Καὶ 
οἱ μὲν ἀμφὶ τὴν κόρην δεύτερον ἤδη ἡλίσκοντο οὐδέπω <pb/> 
ληφθέντες· οἱ δὲ λῃσταί, πρὸς τὴν διαρπαγὴν καὶ ταῦτα 
σπεύδοντες, ὑπὸ τῆς τῶν ὁρωμένων ἀγνοίας ἅμα καὶ ἐκπλήξεως
 τέως ἀνεστέλλοντο. </p>
</div>
<div type="section" n="6">
<p><seg type="new-citation"/> Τοὺς μὲν γὰρ πολλοὺς 
φόνους ὑπὸ τῶν προτέρων γεγενῆσθαι λῃστῶν εἴκαζον, τὴν 
κόρην δὲ ὁρῶντες ἐν ξένῃ καὶ περιβλέπτῳ τῇ στολῇ καὶ 
τῶν μὲν προσπιπτόντων φοβερῶν ὡς ἂν μηδὲ γινομένων 
ὑπερορῶσαν ὅλην δὲ τοῦ νεανίου πρὸς τοῖς τραύμασιν οὖσαν
 καὶ ὡς ἴδιον τὸ ἐκείνου πάθος ἀλγοῦσαν, τὴν μὲν τοῦ 
κάλλους καὶ τοῦ φρονήματος ἐθαύμαζον, τὸν δὲ καὶ τραυματίαν
 ἐξεπλήττοντο· τοιοῦτος τὴν μορφὴν καὶ τοσοῦτος 
τὸ μέγεθος ἔκειτο κατὰ μικρὸν ἤδη πως ἀνειληφὼς ἑαυτὸν 
καὶ πρὸς τὸ σύνηθες βλέμμα ἀποκαθιστάμενος. 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Ὀψὲ δὴ οὖν ποτε πλησιάσας ὁ λῄσταρχος ἐπιβάλλει
 τῇ κόρῃ τὴν χεῖρα καὶ ἀνίστασθαί τε καὶ ἕπεσθαι 
ἐκέλευεν. Ἡ δὲ τῶν μὲν λεγομένων οὐδὲν συνιεῖσα τὸ δὲ 
προσταττόμενον συμβαλοῦσα συνεφείλκετο τὸν νεανίσκον 
οὐδὲ αὐτὸν μεθιέντα, καὶ τὸ ξίφος ἐπιφέρουσα τοῖς στέρνοις
 ἑαυτὴν ἀποσφάξειν ἠπείλει εἰ μὴ ἀμφοτέρους ἄγοιεν. </p>
</div>
<div type="section" n="2">
<p>Συνεὶς οὖν ὁ λῄσταρχος τὸ μέν τι τοῖς λεγομένοις, 
πλέον δὲ τοῖς νεύμασι, καὶ ἅμα συνεργὸν ἕξειν εἰς τὰ 
μέγιστα τὸν νεανίαν εἰ περισωθείη προσδοκήσας, καταβιβάσας
 τόν τε ὑπασπιστὴν καὶ ἑαυτὸν τῶν ἵππων ἀνατίθεται
 τοὺς αἰχμαλώτους, τοὺς μὲν ἄλλους τὰ λάφυρα συσκευασαμένους
 ἕπεσθαι προστάξας, αὐτὸς δὲ ἐκ ποδὸς 
παραθέων καὶ προσανέχων, εἴ πού τις αὐτῶν περιτρέποιτο. <pb/> </p>
</div>
<div type="section" n="3">
<p>Καὶ ἦν δόξης οὐκ ἐκτὸς τὸ γινόμενον· δουλεύειν ὁ 
ἄρχων ἐφαίνετο καὶ ὑπηρετεῖσθαι ὁ κρατῶν τοῖς ἑαλωκόσιν
 ᾑρεῖτο. Οὕτως εὐγενείας ἔμφασις καὶ κάλλους ὄψις 
καὶ λῃστρικὸν ἦθος οἶδεν ὑποτάττειν καὶ κρατεῖν καὶ τῶν 
αὐχμηροτέρων δύναται. 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Παραμείψαντες οὖν ὅσον δύο στάδια τὸν αἰγιαλόν, 
ἐκτραπέντες εὐθὺς τοῦ ὄρους πρὸς τὰ ὄρθια ἐχώρουν τὴν 
θάλατταν ἐν δεξιᾷ ποιησάμενοι, καὶ ὑπερβάντες χαλεπῶς 
τὰς ἀκρωρείας ἐπί τινα λίμνην κατὰ θατέραν τοῦ ὄρους 
πλευρὰν ὑποτείνουσαν ἠπείγοντο. </p>
</div>
<div type="section" n="2">
<p><seg type="new-citation"/> Ἦν δὲ τοιάδε τις· 
βουκολία μὲν σύμπας κέκληται πρὸς Αἰγυπτίων ὁ τόπος· 
ἔστι δὲ κοιλὰς τῆς αὐτόθι γῆς τοῦ Νείλου ὑπερεκχύσεις 
τινὰς ὑποδεχομένη καὶ λίμνη γινομένη, τὸ μὲν κατὰ μέσον
 βάθος ἄπειρος ἐπὶ δὲ τὰς ἄκρας εἰς ἕλος ἀποτελευτῶσα.
 Ὃ γὰρ ταῖς θαλάτταις αἰγιαλοί, τοῦτο ταῖς λίμναις 
τὰ ἕλη γίνεται. </p>
</div>
<div type="section" n="3">
<p><seg type="new-citation"/> Ἐν δὴ τούτοις ὅσον Αἰγυπτίων λῃστρικὸν
 πολιτεύεται, ὁ μὲν ἐπὶ γῆς ὀλίγης, εἴ ποί τις ὑπερέχει
 τοῦ ὕδατος, καλύβην πηξάμενος, ὁ δὲ ἐπὶ σκάφους 
βιοτεύει, πορθμεῖον τὸ αὐτὸ καὶ οἰκητήριον ἔχων. Ἐπ' 
αὐτοῦ μὲν αὐτοῖς αἱ γυναῖκες ἐριθεύουσιν, ἐπ' αὐτοῦ δὲ 
ἀποτίκτουσιν. </p>
</div>
<div type="section" n="4">
<p><seg type="new-citation"/> Εἰ δὲ γένοιτο παιδίον, τὰ μὲν πρῶτα τῷ 
μητρῴῳ γάλακτι τὰ δὲ ἀπὸ τούτου τοῖς ἀπὸ τῆς λίμνης <pb/> 
ἰχθύσι πρὸς ἥλιον ὀπτωμένοις ἐκτρέφει. Ἕρπειν δὲ ὀρεγόμενον
 εἰ αἴσθοιτο, ἱμάντα τῶν σφυρῶν ἐξάψας ὅσον ἐπ' 
ἄκρου τοῦ σκάφους ἢ τῆς καλιᾶς προβαίνειν ἐπέτρεψε, 
καινόν τινα χειραγωγὸν αὐτῷ τὸν δεσμὸν τοῦ ποδὸς ἐπιστήσας.
 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Καί πού τις βουκόλος ἀνὴρ ἐτέχθη τε ἐν τῇ 
λίμνῃ καὶ τροφὸν ἔσχε ταύτην καὶ πατρίδα τὴν λίμνην 
ἐνόμισεν· ἱκανὴ δὲ φρούριον ἰσχυρὸν εἶναι λῃσταῖς· διὸ καὶ 
συρρεῖ ἐπ' αὐτὴν ὁ τοιοῦτος βίος τῷ μὲν ὕδατι πάντες 
ὅσα τείχει χρώμενοι, τὸν δὲ πολὺν κατὰ τὸ ἕλος κάλαμον 
ἀντὶ χαρακώματος προβεβλημένοι. </p>
</div>
<div type="section" n="2">
<p><seg type="new-citation"/> Σκολιὰς γάρ τινας 
ἀτραποὺς τεμόμενοι καὶ πολλοῖς ἑλιγμοῖς πεπλανημένας 
καὶ σφίσι μὲν διὰ τὴν γνῶσιν ῥᾴστους τοῖς δ' ἄλλοις ἀπόρους
 τοὺς διέκπλους κατασκευάσαντες μέγιστον ὀχύρωμα 
πρὸς τὸ μὴ ἄν τι παθεῖν ἐξ ἐπιδρομῆς ἐμηχανήσαντο. 
Καὶ τὰ μὲν κατὰ τὴν λίμνην καὶ τοὺς ἐνοικοῦντας αὐτῇ 
βουκόλους ὧδέ πως ἔχει. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Ἤδη δὲ ἡλίου πρὸς δυσμὰς ἰόντος ἀφικνοῦνται 
ἐπ' αὐτὴν οἱ ἀμφὶ τὸν λῄσταρχον· καὶ οἱ μὲν τῶν τε 
ἵππων ἀπεβίβαζον τοὺς νέους καὶ τὴν λείαν ἐνετίθεντο 
τοῖς σκάφεσιν, ὁ δὲ πολὺς τῶν κατὰ χώραν μεινάντων 
λῃστῶν ὅμιλος, ἄλλος ἄλλοθεν τοῦ ἕλους ἐκδὺς ἀνεφαίνετο 
καὶ συνέθεον καὶ τὸν λῄσταρχον οἱονεὶ βασιλέα τινὰ ἑαυτῶν <pb/> 
προσαπαντῶντες ὑπεδέχοντο. </p>
</div>
<div type="section" n="2">
<p><seg type="new-citation"/> Τῶν δὲ λαφύρων τὸ 
πλῆθος ὁρῶντες καὶ τὸ κάλλος τῆς κόρης θεσπέσιόν τι 
χρῆμα περισκοποῦντες ἱερά τινα ἢ ναοὺς πολυχρύσους 
ἀποσεσυλῆσθαι παρὰ τῶν ὁμοτέχνων ὑπελάμβανον, προσαφῃρῆσθαι
 δὲ καὶ τὴν ἱέρειαν αὐτήν, ἢ καὶ αὐτὸ ἔμπνουν 
μετῆχθαι τὸ ἄγαλμα διὰ τῆς κόρης ὑπ' ἀγροικίας εἴκαζον. 
Καὶ πολλὰ τὸν λῄσταρχον τῆς ἀνδραγαθίας εὐφημοῦντες 
ἐπὶ τὴν οἴκησιν αὐτοῦ παρέπεμπον· ἡ δὲ νησίον ἦν ἄποθεν 
τῶν ἄλλων εἰς καταγώγιον μόνῳ σὺν ὀλίγοις τοῖς περὶ 
αὐτὸν ἀποτετμημένον. </p>
</div>
<div type="section" n="3">
<p><seg type="new-citation"/> Ἐνταῦθα ὡς κατήχθη, τοὺς 
μὲν πολλοὺς οἴκαδε ἀπιέναι προσέταττεν εἰς τὴν ὑστεραίαν
 ἅπαντας ἥκειν ὡς αὐτὸν ἐπιστείλας, αὐτὸς δὲ σὺν 
ὀλίγοις τοῖς εἰωθόσιν ὑπολειφθεὶς καὶ δείπνου πρὸς βραχὺ 
τοῖς ἄλλοις μεταδοὺς καὶ αὐτὸς μεταλαβών, τοὺς μὲν 
νέους Ἕλληνί τινι παραδίδωσι νεανίσκῳ, οὐ πρὸ πολλοῦ 
παρ' αὐτοῖς αἰχμαλώτῳ γεγονότι, τοῦ διαλέγεσθαι ἕνεκεν, 
καλύβην τῆς ἑαυτοῦ πλησίον ἀποκληρώσας, τά τε ἄλλα 
ἐπιμεληθῆναι τοῦ νέου προστάξας καὶ τὴν κόρην ἀνύβριστον
 ἀπὸ πάντων διαφυλάττειν. Αὐτὸς δὲ καμάτῳ τε τῆς 
ὁδοιπορίας βαρούμενος καὶ φροντίδι τῶν παρόντων συνεχόμενος
 πρὸς ὕπνον ἐτέτραπτο. 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Σιγῆς δὲ τὸ ἕλος κατασχούσης καὶ νυκτὸς εἰς 
πρώτην φυλακὴν προελθούσης, τὴν ἐρημίαν τῶν ὀχλησόντων
 εὐπορίαν εἰς θρήνους οἱ περὶ τὴν κόρην ἐλάμβανον, 
ἀνακινούσης αὐτῆς, οἶμαι, πλέον τὰ πάθη τῆς νυκτός, ἅτε <pb/> 
οὐδεμιᾶς οὔτε ἀκοῆς οὔτε ὄψεως ἐφ' ἑαυτὴν ἀντισπώσης
 ἀλλὰ μόνῳ τῷ λυποῦντι σχολάζειν ἐπιτρεπούσης. </p>
</div>
<div type="section" n="2">
<p>Πολλὰ δὴ οὖν ἀνοιμώξασα καθ' ἑαυτὴν ἡ κόρη (κεχώριστο 
γάρ, τοῦτο προσταχθέν, ἐπί τινος χαμεύνης κατακεκλιμένη) 
καὶ ὅσον πλεῖστον ἐπιδακρύσασα, «Ἄπολλον,» ἔφη, «ὡς 
λίαν ἡμᾶς καὶ πικρότερον ἀμύνῃ τῶν ἁμαρτημάτων, οὐδὲ 
ἱκανά σοι πρὸς τιμωρίαν τὰ παρελθόντα, στέρησις τῶν οἰκείων
 καὶ καταποντιστῶν ἅλωσις καὶ θαλασσῶν μυρίος κίνδυνος
 καὶ λῃστῶν ἐπὶ γῆς ἤδη δευτέρα σύλληψις καὶ πικρότερα
 τῶν ἐν πείρᾳ τὰ προσδοκώμενα. </p>
</div>
<div type="section" n="3">
<p><seg type="new-citation"/> Καὶ ποῖ ταῦτα 
στήσεις; Εἰ μὲν εἰς θάνατον ἀνύβριστον, ἡδὺ τὸ τέλος, εἰ 
δέ με γνώσεταί τις αἰσχρῶς, ἣν μηδέπω μηδὲ Θεαγένης, 
ἐγὼ μὲν ἀγχόνῃ προλήψομαι τὴν ὕβριν, καθαρὰν ἐμαυτὴν 
ὥσπερ φυλάττω καὶ μέχρι θανάτου φυλάξασα καὶ καλὸν 
ἐντάφιον τὴν σωφροσύνην ἀπενεγκαμένη· σοῦ δὲ οὐδεὶς 
ἔσται δικαστὴς πικρότερος.» </p>
</div>
<div type="section" n="4">
<p><seg type="new-citation"/> Καὶ ἔτι λέγουσαν ἐπεῖχεν
 ὁ Θεαγένης «παῦε» λέγων «ὦ φιλτάτη καὶ ψυχὴ ἐμὴ 
Χαρίκλεια· θρηνεῖς μὲν εἰκότα παροξύνεις δὲ πλέον ἢ δοκεῖς
 τὸ θεῖον· οὐ γὰρ ὀνειδίζειν, ἀλλὰ παρακαλεῖν χρεών, 
εὐχαῖς, οὐκ αἰτίαις ἐξιλεοῦται τὸ κρεῖττον.» Ἡ δὲ «εὖ 
μὲν λέγεις, σὺ δέ μοι πῶς ἔχεις;» διηρώτα. «Ῥᾷον» ἔφη 
«καὶ βέλτιον ὑπὸ τῆς ἑσπέρας, ἐκ τῆς τοῦ μειρακίου θεραπείας
 ἣ τὰ φλεγμαίνοντά μοι τῶν τραυμάτων ἐπεκούφισεν.» </p>
</div>
<div type="section" n="5">
<p>»Ἀλλὰ καὶ μᾶλλον εἰς ἕω κουφισθήσῃ» ἔφη ὁ τὴν 
φρουρὰν αὐτῶν ἐπιτετραμμένος· «τοιαύτην σοι ποριοῦμαι 
βοτάνην ἣ διὰ τρίτης ἑνώσει τὰς πληγάς· ἔχω δὲ αὐτῆς <pb/> 
ἔργῳ τὴν πεῖραν λαβών· ἐξ οὗ γάρ με δεῦρο αἰχμάλωτον οἵδε 
ἤγαγον, εἴ τίς ποτε τῶν ὑπηκόων τῷδε τῷ ἄρχοντι συμβολῆς
 γενομένης τραυματίας ἧκεν, οὐ πολλῶν ἐδεήθη πρὸς 
ἴασιν ἡμερῶν ᾗ λέγω ταύτῃ βοτάνῃ χρησάμενος. </p>
</div>
<div type="section" n="6">
<p><seg type="new-citation"/> Εἰ δέ 
μοι μέλει τῶν ὑμετέρων οὐκ ἄξιον ὑμῖν θαυμάζειν, τύχης 
τε γάρ μοι τῆς αὐτῆς ἐοίκατε κοινωνεῖν καὶ ἅμα Ἕλληνας 
ὄντας οἰκτείρω καὶ αὐτὸς Ἕλλην γεγονώς.» «Ἕλλην; ὦ 
θεοί» ἐπεβόησαν ὑφ' ἡδονῆς ἅμα οἱ ξένοι. «Ἕλλην ὡς 
ἀληθῶς τὸ γένος καὶ τὴν φωνήν· τάχα τις ἔσται τῶν κακῶν 
ἀνάπνευσις.» «Ἀλλὰ τίνα σε χρὴ καλεῖν;» ἔφη ὁ Θεαγένης. 
Ὁ δὲ «Κνήμωνα.» «Πόθεν δὲ γνωρίζειν;» «Ἀθηναῖον.» 
«Τύχῃ τίνι κεχρημένον;» </p>
</div>
<div type="section" n="7">
<p><seg type="new-citation"/> «Παῦε» ἔφη· «τί ταῦτα 
κινεῖς κἀναμοχλεύεις; τοῦτο δὴ τὸ τῶν τραγῳδῶν. Οὐκ 
ἐν καιρῷ γένοιτ' ἂν ἐπεισόδιον ὑμῖν τῶν ὑμετέρων τἀμὰ ἐπεισφέρειν
 κακά· καὶ ἅμα οὐδ' ἂν ἐπαρκέσειε τὸ λειπόμενον 
πρὸς τὸ διήγημα τῆς νυκτὸς ὕπνου καὶ ταῦτα δεομένοις 
ὑμῖν ἀπὸ πολλῶν τῶν πόνων καὶ ἀναπαύσεως.» 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ἐπεὶ δὲ οὐκ ἀνίεσαν ἀλλὰ παντοίως λέγειν ἱκέτευον,
 μεγίστην ἡγούμενοι παραψυχὴν τὴν τῶν ὁμοίων 
ἀκοήν, ἄρχεται ὁ Κνήμων ἐντεῦθεν· «Ἦν μοι πατὴρ 
Ἀρίστιππος, τὸ γένος Ἀθηναῖος, βουλῆς δὲ τῆς ἄνω, τὴν 
περιουσίαν τῶν μέσων. Οὗτος, ἐπειδή μοι τὴν μητέρα τελευτῆσαι
 συνέβη, πρὸς δευτέρους ἀπεκλίνετο γάμους, ἐπὶ <pb/> 
μόνῳ μοι παιδὶ σαλεύειν ἐπιμεμφόμενος, καὶ τοῖς οἴκοις 
ἐπεισάγει γύναιον ἀστεῖον μὲν ἀλλ' ἀρχέκακον, ὄνομα Δημαινέτην.
 </p>
</div>
<div type="section" n="2">
<p><seg type="new-citation"/> Ὡς γὰρ τάχιστα εἰσῆλθεν, ὅλον ὑπεποιεῖτο 
καὶ πράττειν ὅτι βούλοιτο ἔπειθε, τῇ τε ὥρᾳ τὸν πρεσβύτην
 ἐπαγομένη καὶ τἄλλα ὑπερθεραπεύουσα· δεινὴ δέ, 
εἴπερ τις γυναικῶν, ἐφ' ἑαυτὴν ἐκμῆναι καὶ τέχνην τὴν 
ἐπαγωγὸν ἐκτόπως ἠκριβωμένη, προόδοις τε τοὐμοῦ πατρὸς 
ἐπιστένουσα καὶ εἰσόδοις προστρέχουσα καὶ βραδύνοντι 
μεμφομένη καὶ ὡς ἀπώλετ' ἂν εἰ ὀλίγον ἐμέλλησε καὶ περιβάλλουσα
 ἐφ' ἑκάστῳ ῥήματι καὶ ἐπιδακρύουσα τοῖς φιλήμασιν·
 οἷς ἅπασιν ὁ πατήρ μου σαγηνευθεὶς ὅλην ἐκείνην 
καὶ ἔπνει καὶ ἔβλεπεν. </p>
</div>
<div type="section" n="3">
<p><seg type="new-citation"/> Ἡ δὲ κἀμὲ τὰ πρῶτα ἴσα καὶ 
παῖδα ὁρᾶν ἐπλάττετο κἀν τούτῳ τὸν Ἀρίστιππον ὑποποιουμένη
 καί ποτε καὶ ἐφίλησεν ἂν προσελθοῦσα καὶ 
ὄνασθαί μου συνεχῶς ηὔξατο· κἀγὼ προσιέμην, τῶν μὲν 
ὄντων οὐδὲν ὑποπτεύων, ὅτι δὲ μητρῴαν ἐπιδείκνυται περὶ 
ἐμὲ θαυμάζων διάθεσιν. Ἐπεὶ δὲ ἰταμώτερον προσῄει καὶ 
θερμότερα ἦν τὰ φιλήματα τοῦ πρέποντος καὶ τὸ βλέμμα 
τοῦ σώφρονος ἐξιστάμενον πρὸς ὑπόνοιαν ἦγεν, ἤδη τὰ 
πολλὰ καὶ ὑπέφευγον καὶ πλησιάζουσαν ἀπωθούμην. </p>
</div>
<div type="section" n="4">
<p>Καὶ τὰ μὲν ἄλλα τί δεῖ μηκύνοντα ἐνοχλεῖν; τὰς πείρας 
ἃς καθῆκε, τὰς ὑποσχέσεις ἃς ἐπηγγείλατο, νῦν μὲν παιδίον 
νῦν δὲ γλυκύτατον ὀνομάζουσα καὶ αὖθις κληρονόμον καὶ 
μετ' ὀλίγον ψυχὴν ἑαυτῆς ἀποκαλοῦσα καὶ ἁπλῶς τὰ καλὰ 
τῶν ὀνομάτων τοῖς ἐπαγωγοῖς παραμιγνῦσα καὶ οἷστισι 
μᾶλλον προστρέχω περισκοποῦσα, ὡς ἐν μὲν τοῖς σεμνοτέροις
 μητέρα ἑαυτὴν ἀναπλάττουσα ἐν δὲ τοῖς ἀτοπωτέροις
 τοῦτο ἐκεῖνο λαμπρῶς ἐρωμένην ὑποφαίνουσα. <pb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Τέλος δὲ γίνεταί τι τοιοῦτον. Παναθηναίων τῶν 
μεγάλων ἀγομένων, ὅτε τὴν ναῦν Ἀθηναῖοι διὰ γῆς τῇ 
Ἀθηνᾷ πέμπουσιν, ἐτύγχανον μὲν ἐφηβεύων, ᾄσας δὲ τὸν 
εἰωθότα παιᾶνα τῇ θεῷ καὶ τὰ νενομισμένα προπομπεύσας, 
ὡς εἶχον στολῆς αὐτῇ χλαμύδι καὶ αὐτοῖς στεφάνοις ἔρχομαι
 οἴκαδε ὡς ἐμαυτόν. </p>
</div>
<div type="section" n="2">
<p><seg type="new-citation"/> Ἡ δὲ ἐπειδὴ τὸ πρῶτον εἶδεν 
ἐκτὸς ἑαυτῆς γίνεται καὶ οὐδὲ ἐσοφίστευεν ἔτι τὸν ἔρωτα, 
ἀλλ' ἀπὸ γυμνῆς τῆς ἐπιθυμίας προσέτρεχε καὶ περιβαλοῦσα
 «ὁ νέος Ἱππόλυτος, † ὁ Θησεὺς ὁ ἐμός †» ἔλεγε. 
Τίνα με οἴεσθε γεγενῆσθαι ὃς καὶ νῦν ἐρυθριῶ διηγούμενος;
 Ἀλλ' ἑσπέρας γενομένης, ὁ μὲν πατὴρ εἰς τὸ πρυτανεῖον
 ἐσιτεῖτο καὶ ὡς ἂν ἐν τοιαύτῃ πανηγύρει καὶ πότῳ 
πανδήμῳ καὶ διανυκτερεύειν ἔμελλεν, ἡ δὲ ἐπιγίνεταί μοι 
νυκτὸς καὶ ἐπειρᾶτό τινος τῶν ἀθεμίτων τυγχάνειν. </p>
</div>
<div type="section" n="3">
<p>Ὡς δὲ παντοίως ἀντεῖχον καὶ πρὸς πᾶσαν θεραπείαν καὶ 
ὑπόσχεσιν καὶ ἀπειλὴν ἀπεμαχόμην, βαρύ τι καὶ βύθιον 
στενάξασα ἀπιοῦσα ᾤχετο· καὶ μόνην ἡ παλαμναία τὴν 
νύκτα ὑπερθεμένη τῶν ἐπιβουλῶν τῶν εἰς ἐμὲ κατήρχετο· 
καὶ πρῶτον μὲν οὐδὲ διανέστη τότε τῆς εὐνῆς, ἀλλ' ἥκοντι 
τῷ πατρὶ καὶ τί τοῦτο πυνθανομένῳ μαλακῶς τε ἔχειν 
ἐσκήπτετο καὶ οὐδὲ ἀπεκρίνατο τὴν πρώτην. </p>
</div>
<div type="section" n="4">
<p><seg type="new-citation"/> Ὡς δὲ 
ἐνέκειτο καὶ τί πεπόνθοι πολλάκις ἀνηρώτα, «ὁ θαυμαστός» 
φησι «καὶ † εἰς ἐμὲ † νεανίας, ὁ κοινὸς ἡμῶν παῖς ὃν 
ἐγὼ πλέον καὶ σοῦ πολλάκις ἠγάπησα (καὶ μάρτυρες οἱ 
θεοί), κύειν με πρός τινων αἰσθόμενος, ὃ δὴ σὲ τέως ἔκρυπτον, <pb/>
 ἕως ἂν τὸ ἀσφαλὲς γνοίην, τὴν σὴν ἀπουσίαν ἐπιτηρήσας
 ταῦτα δὴ τὰ εἰωθότα παραινοῦσαν καὶ σωφρονεῖν 
παρακελευομένην μηδὲ πρὸς ἑταίραις ἔχειν τὸν νοῦν καὶ 
μέθαις (οὐ γάρ με ἐλάνθανεν οὕτως ἔχων, σοὶ δὲ οὐκ ἔφραζον 
μή τινα λάβοιμι μητρυιᾶς ὑπόνοιαν), ταῦτα λέγουσαν μόνην
 πρὸς μόνον τοῦ μὴ ἐρυθριᾶν αὐτὸν ἕνεκεν, τὰ μὲν οὖν 
ἄλλα ὅσα περὶ σέ τε κἀμὲ περιύβρισεν αἰσχύνομαι λέγειν, 
λὰξ δὲ κατὰ τῆς γαστρὸς ἐναλάμενος οὕτως ἔχειν ὡς ὁρᾷς 
διέθηκε.» 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ταῦτα ὡς ἤκουσεν, οὐκ εἶπεν, οὐκ ἠρώτησεν, οὐκ 
ἀπολογίαν προὔθηκεν, ἀλλὰ πιστεύων μηδ' ἂν ψεύσασθαι 
κατ' ἐμοῦ τὴν οὕτω περὶ ἐμὲ διακειμένην, εὐθὺς ὡς εἶχε 
κατά τι μέρος τῆς οἰκίας περιτυχών, οὐδὲν εἰδότα πύξ τε 
ἔπαιε καὶ παῖδας προσκαλεσάμενος μάστιξιν ᾐκίζετο, μηδὲ 
τὸ κοινὸν δὴ τοῦτο διότι ξαινοίμην γινώσκοντα. </p>
</div>
<div type="section" n="2">
<p><seg type="new-citation"/> Ὡς 
δὲ ἐνεπέπληστο τῆς ὀργῆς, «ἀλλὰ νῦν γε» ἔφην «ὦ πάτερ, 
εἰ καὶ μὴ πρότερον, δίκαιος ἂν εἴην τὴν αἰτίαν τῶν πληγῶν 
μανθάνειν.» Ὁ δὲ μᾶλλον παροξυνθεὶς «ὢ τῆς εἰρωνείας»
 φησί· «τὰς πράξεις αὐτοῦ τὰς ἀνοσίας παρ' ἐμοῦ 
βούλεται μανθάνειν.» Καὶ ἀποστραφεὶς ἐπὶ τὴν Δημαινέτην
 ἔσπευδεν· ἡ δέ, οὔπω γὰρ κεκόρεστο, δευτέρας ἐπιβουλῆς
 κατ' ἐμοῦ τοιᾶσδε ἥπτετο. </p>
</div>
<div type="section" n="3">
<p><seg type="new-citation"/> Θίσβη παιδισκάριον 
ἦν αὐτῇ ψάλλειν τε πρὸς κιθάραν ἐπιστάμενον καὶ τὴν 
ὄψιν οὐκ ἄωρον. Τοῦτο ἐπ' ἐμὲ καθίησιν ἐρᾶν μου δῆθεν 
προστάξασα, καὶ ἤρα παραχρῆμα ἡ Θίσβη, καὶ ἡ πολλάκις <pb/> 
πειρῶντά με ἀπωσαμένη τότε παντοίως ἐφείλκετο βλέμμασι 
νεύμασι συνθήμασιν· ἐγὼ δὲ ὁ μάταιος ἀθρόον καλὸς γεγενῆσθαι
 ἐπεπείσμην, καὶ τέλος ἐπὶ τὸν θάλαμον ἐλθοῦσαν 
νυκτὸς ὑπεδεχόμην· ἡ δὲ καὶ αὖθις ἀνῆκε καὶ πάλιν καὶ 
τοῦ λοιποῦ συνεχῶς ἐφοίτα. </p>
</div>
<div type="section" n="4">
<p><seg type="new-citation"/> Ἐπεὶ δέ ποτε φυλάττεσθαι
 αὐτῇ τὰ πολλὰ παρῄνουν μὴ γνωσθείη παρὰ τῆς δεσποίνης,
 «ὦ Κνήμων» ἔφη «ὡς λίαν ἁπλοϊκός τις εἶναί μοι 
δοκεῖς· εἰ γὰρ ἐμὲ θεράπαιναν οὖσαν καὶ ἀργυρώνητον ἡγῇ 
χαλεπὸν εἶναί σοι προσομιλοῦσαν ἁλῶναι, τίνος ἂν ἐκείνην 
ἀξίαν εἴποις τιμωρίας, ἣ καὶ εὐγενὴς εἶναι φάσκουσα καὶ 
νόμῳ τὸν συνοικοῦντα ἔχουσα καὶ θάνατον τὸ τέλος τοῦ 
παρανομήματος γινώσκουσα μοιχᾶται;» </p>
</div>
<div type="section" n="5">
<p><seg type="new-citation"/> «Παῦε» 
ἔφην, «οὐ γὰρ ἔχω σοι πιστεύειν.» «Καὶ μήν, εἴ σοι δόξειεν,
 ἐπ' αὐτοφώρῳ παραδώσω τὸν μοιχόν.» «Εἰ γὰρ 
οὕτω βουληθείης» ἔφην. «Καὶ μὴν βουλήσομαί γε» ἀπεκρίνατο
 «σοῦ τε ἕνεκεν οὕτω πρὸς αὐτῆς περιυβρισμένου, 
καὶ ἐμαυτῆς δὲ οὐκ ἔλαττον, ἣ πάσχω τὰ ἔσχατα ἐφ' ἑκάστης,
 ζηλοτυπίαν ματαίαν ἐκείνης ἐπ' ἐμὲ γυμναζούσης. 
Ἀλλ' ὅπως ἀνὴρ ἔσῃ σκέψαι.» 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Ἐπεὶ δὲ οὕτως ἕξειν ὑπεσχόμην, τότε μὲν 
ἀπιοῦσα ᾤχετο. Τρίτῃ δὲ ὕστερον νυκτὶ καθεύδοντά με 
ἐξανίστησι καὶ τὸν μοιχὸν ἔνδον εἶναι κατεμήνυε, τὸν 
πατέρα μὲν εἰς ἀγρὸν αἰφνιδίου τινὸς χρείας καλούσης <pb/> 
πεπορεῦσθαι λέγουσα, τὸν δέ, οὕτω συγκείμενον αὐτῷ 
πρὸς τὴν Δημαινέτην, ἄρτι παρεισδεδυκέναι· προσήκειν 
δὲ καὶ πρὸς ἄμυναν εὐτρεπίζεσθαι καὶ ξιφήρη ποιεῖσθαι 
τὴν ἔφοδον τοῦ μὴ διαδρᾶναι τὸν ὑβριστήν. </p>
</div>
<div type="section" n="2">
<p><seg type="new-citation"/> Ἐποίουν 
οὕτως, καὶ λαβὼν ἐγχειρίδιον, τῆς Θίσβης ἡγουμένης 
καὶ δᾷδας προσαπτούσης, ἐπὶ τὸν θάλαμον ᾔειν. Ἐπεὶ 
δὲ ἐπέστην, λύχνου τέ τινος ἔνδοθεν αὐγὴ διεξέπιπτε 
καὶ τὰς θύρας ἐπικειμένας ὡς ὀργῆς εἶχον ἐρραγεὶς 
ἀνοίγω, καὶ εἰσδραμὼν «ποῦ ποτε ὁ ἀλιτήριος» ἐβόων 
«ὁ λαμπρὸς τῆς πάντα σωφροσύνης ἐρώμενος;» καὶ ἅμα 
λέγων ἐπῄειν ὡς ἄμφω διαχειρισόμενος. </p>
</div>
<div type="section" n="3">
<p><seg type="new-citation"/> Ἐκ δὲ τῆς 
εὐνῆς ὁ πατήρ, ὦ θεοί, περιτραπεὶς προσπίπτει μου τοῖς 
γόνασι καὶ «ὦ τέκνον, ἐπίσχες μικρόν» ἔλεγεν· «οἴκτειρον
 τὸν γεννήσαντα, φεῖσαι πολιῶν αἵ σε ἀνέθρεψαν· 
ὕβρισα μέν σε, ἀλλ' οὐ μέχρι θανάτου τιμωρητέος. Μὴ 
γίνου τῆς ὀργῆς ὅλος μηδὲ φόνῳ πατρῴῳ χεῖρας μιάνῃς
 τὰς σάς.» Ὁ μὲν ταῦτα καὶ ἕτερα πρὸς τούτοις 
ἐλεεινῶς ἱκέτευεν· ἐγὼ δέ, ὥσπερ τυφῶνι βληθείς, αὖος 
ἀπόπληκτος εἱστήκειν· τὴν Θίσβην περιέβλεπον οὐκ οἶδ' 
ὅπως ἑαυτὴν ὑποστείλασαν· τὴν κλίνην καὶ τὸν θάλαμον 
ἐν κύκλῳ περιεσκόπουν, εἰπεῖν τι διαπορῶν, πρᾶξαι ἀμηχανῶν.
 </p>
</div>
<div type="section" n="4">
<p><seg type="new-citation"/> Ἐκπίπτει μου καὶ τὸ ξίφος τῶν χειρῶν, 
καὶ τὸ μὲν ἡ Δημαινέτη προσδραμοῦσα σπουδαίως ἀνήρπασεν·
 ὁ δὲ πατὴρ ἐν τῷ ἀκινδύνῳ γεγονὼς ἐπιβάλλει 
τέ μοι τὰς χεῖρας καὶ δεσμεῖν ἐκέλευε, πολλὰ τῆς Δημαινέτης
 παροξυνούσης καὶ «οὐ ταῦτα ἦν ἃ προηγόρευον» <pb/>
 βοώσης «ὡς φυλάττεσθαι προσήκει τὸ μειράκιον, 
ὡς ἐπιβουλεύσει' ἂν καιροῦ λαβόμενον; ἑώρων τὸ βλέμμα, 
συνίην τῆς διανοίας.» Ὁ δὲ «προηγόρευες» εἰπὼν 
«ἀλλ' ἠπίστουν», τότε μὲν ἐν δεσμοῖς εἶχε, λέγειν τι 
βουλομένῳ τῶν ὄντων καὶ φράζειν οὐκ ἐπιτρέψας.» 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Ἅμα δὲ τῇ ἕῳ λαβὼν οὕτως ὡς εἶχον δεσμῶν 
ἐπὶ τὸν δῆμον ἦγε, καὶ τῆς κεφαλῆς κόνιν καταχεάμενος 
«οὐκ ἐπὶ τοιαύταις μὲν ἐλπίσιν ὦ Ἀθηναῖοι τόνδε ἀνέτρεφον»
 ἔλεγεν, «ἀλλὰ τοῦ γήρως τοὐμοῦ βακτηρίαν 
ἔσεσθαι προσδοκῶν ἐπειδὴ τάχιστά μοι ἐγένετο, ἐλευθερίου
 τε τροφῆς μεταδοὺς καὶ τὰ πρῶτα τῶν γραμμάτων 
διδαξάμενος, εἰς τοὺς φράτορας καὶ γεννήτας εἰσαγαγών,
 εἰς ἐφήβους ἐγγράψας, πολίτην ὑμέτερον κατὰ τοὺς 
νόμους ἀποφήνας, πάντα τὸν βίον ἐπὶ τούτῳ τὸν ἐμὸν 
ἐσάλευον. </p>
</div>
<div type="section" n="2">
<p><seg type="new-citation"/> Ἐπεὶ δὲ τούτων ἁπάντων λήθην λαβὼν 
ἐμὲ μὲν ὕβρεσι τὰ πρῶτα καὶ πληγαῖς ταυτηνὶ τὴν κατὰ 
νόμους συνοικοῦσάν μοι ᾐκίσατο, τέλος δὲ καὶ ξιφήρης 
νύκτωρ ἐπῆλθε καὶ παρὰ τοσοῦτον γέγονε πατραλοίας 
παρ' ὅσον ἀντέσχεν ἡ τύχη ἀπροσδοκήτῳ φόβῳ τὸ ξίφος 
τῶν τούτου χειρῶν ἐκπεσεῖν παρασκευάσασα, καταπέφευγα
 πρὸς ὑμᾶς καὶ προσαγγέλλω τοῦτον, αὐτόχειρ μὲν 
αὐτοῦ γενέσθαι, κατὰ τοὺς νόμους ἐξόν, οὐ βουληθείς, 
ὑμῖν δὲ τὸ πᾶν καταλιπών, νόμῳ βέλτιον ἡγούμενος ἢ <pb/> 
φόνῳ παιδὸς τὴν δίκην λαμβάνειν.» </p>
</div>
<div type="section" n="3">
<p><seg type="new-citation"/> Καὶ ἅμα ἐπεδάκρυεν·
 ἐπεκώκυε δὲ καὶ ἡ Δημαινέτη καὶ περιαλγεῖν 
ἐπ' ἐμοὶ δῆθεν ἐπεδείκνυτο, τὸν ἄθλιον ἀποκαλοῦσα, 
τὸν ἐν δίκῃ μὲν ἀλλὰ πρὸ ὥρας τεθνηξόμενον, τὸν ὑπὸ 
δαιμόνων ἀλαστόρων ἐπὶ τοὺς γεννήσαντας ἐλαθέντα, οὐ 
θρηνοῦσα μᾶλλον ἢ καταμαρτυροῦσα τοῖς θρήνοις καὶ ὡς 
ἀληθῆ τὴν κατηγορίαν βεβαιοῦσα τοῖς γόοις. </p>
</div>
<div type="section" n="4">
<p><seg type="new-citation"/> Ἐπεὶ 
δὲ μεταδοῦναι κἀμοὶ λόγων ἠξίουν, ὁ γραμματεὺς προσελθὼν
 ἠρώτα στενὸν ἐρώτημα, εἰ τῷ πατρὶ ξιφήρης 
ἐπῆλθον. Ἐμοῦ δὲ «ἐπῆλθον μὲν» εἰπόντος, «ἀλλ' 
ὅπως, ἀκούσατε» ἀνεβόησαν ἅπαντες καὶ οὐδὲ ἀπολογίας
 μοι μετεῖναι κρίναντες οἱ μὲν λίθοις βάλλειν οἱ δὲ 
τῷ δημίῳ παραδιδόναι καὶ ὠθεῖσθαι εἰς τὸ βάραθρον ἐδοκίμαζον.
 </p>
</div>
<div type="section" n="5">
<p><seg type="new-citation"/> Ἐμοῦ δὲ παρὰ πάντα τὸν θόρυβον καὶ τὸν 
χρόνον ὃν περὶ τῆς τιμωρίας διεχειροτόνουν «ὦ μητρυιά»
 βοῶντος, «διὰ μητρυιὰν ἀναιροῦμαι, μητρυιά με 
ἄκριτον ἀπόλλυσι» προσέστη τοῖς πολλοῖς τὸ λεγόμενον 
καὶ εἰσῄει τῶν ὄντων ὑποψία. Καὶ ἠκούσθην μὲν οὐδὲ 
τότε, προκατείληπτο γὰρ ὁ δῆμος ἀκαταπαύστῳ θορύβῳ. 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Τῶν δὲ ψήφων διακρινομένων οἱ μὲν τὸν 
θάνατον καταχειροτονήσαντες ἦσαν εἰς ἑπτακοσίους καὶ 
χιλίους, οἱ μὲν καταλεῦσαι οἱ δὲ εἰς τὸ βάραθρον πέμψαι 
κρίναντες, οἱ λοιποὶ δὲ εἰς χιλίους, ὅσοι τι καὶ τῇ ὑπονοίᾳ
 τῇ κατὰ τῆς μητρυιᾶς δόντες φυγῇ με εἰς τὸ διηνεκὲς
 ἐζημίωσαν. Ἀλλ' ὅμως ἡ τούτων ἐκράτει ψῆφος· 
τῶν μὲν γὰρ ἄλλων ὁμοῦ πάντων ἦσαν ἐλάττους, ἐκείνων 
δὲ διάφορα ψηφισαμένων εἰς τὸ μέρος οἱ χίλιοι πλείους <pb/> 
ἐγίνοντο. Κἀγὼ μὲν οὕτως ἐξηλαυνόμην ἑστίας τε πατρῴας
 καὶ τῆς ἐνεγκούσης· οὐ μὴν ἀτιμώρητός γε ἡ 
θεοῖς ἐχθρὰ Δημαινέτη περιελείφθη. </p>
</div>
<div type="section" n="2">
<p><seg type="new-citation"/> Τὸν δὲ τρόπον 
εἰσαῦθις ἀκούσεσθε, τὸ δὲ νῦν καὶ ὕπνου μεταληπτέον, 
τό τε γὰρ πολὺ προέβη τῆς νυκτὸς καὶ ὑμῖν πολλῆς δεῖ 
τῆς ἀναπαύσεως.» «Καὶ μὴν προσεπιτρίψεις γε ἡμᾶς» 
ἔφη ὁ Θεαγένης «εἰ τὴν κακίστην ἀτιμώρητον ἐάσεις ἐν 
τῷ λόγῳ Δημαινέτην.» «Οὐκοῦν ἀκούοιτ' ἂν» ἔφη ὁ 
Κνήμων, «ἐπειδήπερ ὑμῖν οὕτω φίλον· Ἐγὼ μὲν ὡς 
εἶχον εὐθὺς μετὰ τὴν κρίσιν εἰς τὸν Πειραιᾶ κατέβην 
καὶ νεὼς ἀναγομένης ἐπιτυχὼν τὸν πλοῦν εἰς Αἴγιναν 
ἐποιούμην, ἀνεψιοὺς εἶναί μοι τῆς μητρὸς ἐνταῦθα πυνθανόμενος·
 κατάρας δὲ καὶ τοὺς ἐπιζητουμένους ἀνευρὼν 
οὐκ ἀηδῶς τὰ πρῶτα διῆγον. </p>
</div>
<div type="section" n="3">
<p><seg type="new-citation"/> Εἰκοστῇ δὲ ὕστερον 
ἡμέρᾳ συνήθως ἀλύων ἐπὶ λιμένα κατῆλθον· καὶ λέμβος 
ἄρτι κατεφέρετο. Μικρὸν οὖν ἐπιστὰς ὁπόθεν τε εἴη 
καὶ τίνας ἄγοι περιεσκόπουν. Οὔπω δὲ τῆς ἀποβάθρας 
ἀκριβῶς κειμένης ἐξήλατό τις καί με προσδραμὼν περιέβαλλεν·
 ἦν δ' ἄρα Χαρίας τῶν ἐμῶν συνεφήβων· καὶ «ὦ 
Κνήμων, εὐαγγέλιά σοι κομίζω» φησίν· «ἔχεις παρὰ 
τῆς πολεμίας τὴν δίκην· Δημαινέτη τέθνηκεν.» </p>
</div>
<div type="section" n="4">
<p>»Ἀλλὰ σῴζοιο μὲν» ἔφην «ὦ Χαρία, τί δὲ παρατρέχεις 
τὸ εὐαγγέλιον ὥσπερ τι τῶν ἀτόπων ἀπαγγέλλων; Εἰπὲ 
καὶ τὸν τρόπον, ὡς σφόδρα δέδοικα μὴ τῷ κοινῷ κέχρηται <pb/>
 θανάτῳ καὶ διέδρα τὸν πρὸς ἀξίαν.» «Οὐ παντάπασιν»
 ἔφη ὁ Χαρίας «ἐκλέλοιπεν ἡμᾶς ἡ δίκη καθ' 
Ἡσίοδον, ἀλλὰ μικρὸν μὲν ἄν τι καὶ παρίδοι ποτέ, 
τῷ χρόνῳ τὴν ἄμυναν παρέλκουσα, τοῖς δὲ οὕτως ἀθέσμοις
 ὀξὺν ἐπιβάλλει τὸν ὀφθαλμόν, ὡς δὴ καὶ τὴν ἀλιτήριον
 μετῆλθε Δημαινέτην. </p>
</div>
<div type="section" n="5">
<p><seg type="new-citation"/> Ἔλαθε δέ με τῶν γεγονότων
 ἢ λεχθέντων οὐδέν, τῆς Θίσβης, ὡς οἶσθα, κατὰ 
τὴν πρός με συνήθειαν πάντα διηγουμένης. Τῆς γὰρ 
ἀδίκου σοι φυγῆς ἐπιβληθείσης ὁ μὲν ἄθλιός σοι πατὴρ 
ἐπὶ τοῖς πραχθεῖσι μεταμελόμενος εἰς ἀγρόν τινα καὶ 
ἐσχατιὰν ἑαυτὸν ἀπῴκισε κἀκεῖ διῆγεν, ὃν θυμὸν κατέδων,
 τοῦτο δὴ τὸ τοῦ ἔπους. </p>
</div>
<div type="section" n="6">
<p><seg type="new-citation"/> Τὴν δὲ εὐθὺς Ἐρινύες 
ἤλαυνον καὶ μανικώτερον ἤρα σου μὴ παρόντος καὶ θρήνων
 οὐκ ἐπαύετο, δῆθεν μὲν τῶν ἐπὶ σοὶ τὸ δ' ἀληθὲς 
τῶν ἐφ' ἑαυτῇ, καὶ «Κνήμων» ἐβόα νύκτωρ τε καὶ μεθ' 
ἡμέραν, παιδίον γλυκύτατον, ψυχὴν ἑαυτῆς ὀνομάζουσα, 
ὥστε καὶ αἱ γνώριμοι τῶν γυναικῶν φοιτῶσαι παρ' αὐτὴν 
σφόδρα μὲν ἐθαύμαζον καὶ ἐπῄνουν, εἰ μητρὸς ἡ μητρυιὰ 
πάθος ἐπιδείκνυται, παραμυθεῖσθαι δὲ καὶ ἐπιρρωννύναι 
ἐπειρῶντο· ἡ δὲ ἀπαραμύθητον εἶναι τὸ κακὸν καὶ οἷον 
ἐγκεῖσθαι τῇ καρδίᾳ κέντρον ἀγνοεῖν τὰς ἄλλας ἔλεγεν. 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Εἰ δέ ποτε γένοιτο καθ' ἑαυτήν, πολλὰ τὴν 
Θίσβην ἐμέμφετο ὡς οὐ προσηκόντως ὑπηρετησαμένην, 
«ἡ σπουδαία περὶ τὰ δεινὰ» λέγουσα, «ἡ πρὸς μὲν τὸν 
ἔρωτα μὴ συμπράξασα, ἐπὶ δὲ τὸ στερηθῆναί με τοῦ φιλτάτου <pb/>
 καὶ λόγου ταχίων ἀποδειχθεῖσα καὶ μηδὲ μεταβουλεύσασθαί
 μοι συγχωρήσασα.» Καὶ δήλη παντοίως 
ἐγένετο κακόν τι διαθήσουσα τὴν Θίσβην. </p>
</div>
<div type="section" n="2">
<p><seg type="new-citation"/> Ἡ δὲ βαρυμηνιῶσαν
 ὁρῶσα καὶ πάντῃ λυπηθεῖσαν ἐπιβουλεῦσαι 
πρόχειρον καὶ οὐχ ἥκιστα τῷ τε θυμῷ καὶ ἔρωτι περιμανῆ
 τυγχάνουσαν ἔγνω προλαβεῖν, καὶ φθῆναι τῇ κατ' 
ἐκείνης ἐπιβουλῇ σωτηρίαν ἑαυτῇ περιποιοῦσα. Καὶ προσελθοῦσα
 «τί ταῦτα ὦ δέσποινα;» ἔλεγε «τί μάτην 
ἔχεις ἐν αἰτίᾳ θεραπαινίδα τὴν σήν; Ἐγὼ μέν σοι πρὸς τὸ 
βούλημα τὸ σὸν ἀεί τε καὶ νῦν ὑπηρετησάμην· εἰ δέ τι 
τῶν μὴ κατὰ γνώμην ἐκβέβηκεν, ἐκεῖνα μὲν τῇ τύχῃ 
λογιστέον· ἕτοιμος δέ, εἰ κελεύεις, ἐπινοεῖν τινὰ τῶν 
παρόντων λύσιν.» </p>
</div>
<div type="section" n="3">
<p><seg type="new-citation"/> Ἡ δὲ «καὶ τίς ἂν εὑρεθείη, 
φιλτάτη» ἔφη, «τοῦ δυναμένου λῦσαι τὰ νῦν ἐκποδὼν 
γεγονότος κἀμὲ τῆς παρ' ἐλπίδας τῶν δικαζόντων φιλανθρωπίας
 ἀνελούσης; Εἰ γὰρ ἐβέβλητο τοῖς λίθοις, εἰ 
γὰρ ἀνῄρητο, πάντως ἂν κἀμοὶ συνετεθνήκει τὰ τοῦ πάθους·
 τὸ γὰρ ἀπελπισθὲν ἅπαξ ἐξῄρηται τῆς ψυχῆς καὶ 
τὸ μηδαμόθεν ἔτι προσδοκώμενον ἀπαλγεῖν παρασκευάζει 
τοὺς κάμνοντας. </p>
</div>
<div type="section" n="4">
<p><seg type="new-citation"/> Νῦν δὲ ὁρᾶν φαντάζομαι, παρόντος
 ἀκούειν ἀπατῶμαι, ὀνειδίζοντα τὴν ἄδικον ἐπιβουλὴν 
αἰσχύνομαι· συντεύξεσθαί ποτε ὑπελθόντι καὶ ἀπολαύσειν,
 ἢ καὶ αὐτὴ παρ' ἐκεῖνον φοιτήσειν ὅπου ποτ' ἂν ᾖ 
γῆς ὑποτίθεμαι. Ταῦτα ὑπεκκαίει, ταῦτα ἐκμαίνει. </p>
</div>
<div type="section" n="5">
<p>Δίκαια μὲν ὦ θεοὶ πάσχω· τί γὰρ οὐ περιεῖπον ἀλλ' ἐπεβούλευον;
 Τί δὲ οὐχ ἱκέτευον ἀλλ' ἐδίωκον; Ἠρνήσατο <pb/> 
τὴν πρώτην ἀλλὰ προσηκόντως· ἀλλοτρίαν μὲν ἀλλ' οὖν 
γε πατρῴαν εὐνὴν ᾐσχύνετο· τυχὸν ἂν μετεπείσθη χρόνῳ 
πρὸς τὸ ἡμερώτερον καὶ πειθοῖ μεταπλαττόμενος. Ἀλλ' 
ἡ θηριώδης ἐγὼ καὶ ἀνήμερος ὥσπερ οὐκ ἐρῶσά τινος 
ἀλλ' ἄρχουσα δεινὸν ὅτι μὴ ἐξ ἐπιτάγματος ὑπήκουσεν 
ἐποιησάμην καὶ εἰ τῆς Δημαινέτης ὑπερεῖδε πολὺ τὴν 
ὥραν αὐτῆς ὑπερβάλλων. </p>
</div>
<div type="section" n="6">
<p><seg type="new-citation"/> Ἀλλ' ὦ γλυκεῖα Θίσβη τίνα 
λύσιν ὠνόμαζες;» «Ῥᾳδίαν ὦ δέσποινα» ἔφη· «τοῖς 
πολλοῖς μὲν ὁ Κνήμων ὑπεξῆλθε τοῦ ἄστεος καὶ τῆς 
Ἀττικῆς ἐξώρμησε τῇ κρίσει πειθόμενος, ἐμὲ δὲ ἅπαντα 
διὰ σὲ πραγματευομένην οὐκ ἔλαθεν αὐτοῦ που πρὸ τοῦ 
ἄστεος κρυπτόμενος. Ἀρσινόην ἀκούεις που πάντως τὴν 
αὐλητρίδα· ταύτῃ ἐκέχρητο· μετὰ δὲ τὴν δυστυχίαν ὑποδέχεται
 αὐτὸν ἡ μεῖραξ καὶ συναπαίρειν ἐπαγγελλομένη 
παρ' ἑαυτῇ κατέχει κρυπτόμενον τέως ἕως ἂν συσκευάσηται.»
 </p>
</div>
<div type="section" n="7">
<p><seg type="new-citation"/> Καὶ ἡ Δημαινέτη «μακαρία μὲν Ἀρσινόη»
 φησὶ «τῆς τε πρότερον πρὸς Κνήμωνα συνηθείας 
καὶ τῆς σὺν αὐτῷ νυνὶ προσδοκωμένης ἐκδημίας· ἀλλὰ 
τί ταῦτα ἂν εἴη πρὸς ἡμᾶς;» «Μεγάλα» ἔφη «ὦ δέσποινα·
 ἐρᾶν μὲν ἐγὼ προσποιήσομαι τοῦ Κνήμωνος, παρακαλέσω
 δὲ τὴν Ἀρσινόην, οὖσαν μοι πάλαι γνωρίμην ἀπὸ 
τῆς τέχνης, εἰσαγαγεῖν με ὡς αὐτὸν νύκτωρ ἀνθ' ἑαυτῆς· 
ἅπερ εἰ γένοιτο, σὸν ἂν εἴη τὸ ἐντεῦθεν Ἀρσινόην εἶναι 
δοκεῖν καὶ φοιτᾶν παρ' αὐτὸν ὡς ἐκείνην. </p>
</div>
<div type="section" n="8">
<p><seg type="new-citation"/> Μελήσει 
δέ μοι καὶ ὑποβεβρεγμένον αὐτὸν κατακλῖναι παρασκευάσαι.
 Εἰ δὲ τύχοις ὧν βούλει, μάλιστα μὲν εἰκὸς σχολάσαι
 τὸν ἔρωτα, πολλαῖς γὰρ κατὰ τὴν πρώτην πεῖραν <pb/> 
ἐναπεσβέσθη τὰ τῆς ἐπιθυμίας· κόρος γὰρ ἔρωτος τῶν 
ἔργων τὸ τέλος· εἰ δὲ ἐναπομείνειεν (ὃ μὴ γένοιτο), δεύτερος
 ἔσται, φασί, πλοῦς καὶ ἑτέρα βουλή. Τὸ παρὸν 
τέως θεραπεύωμεν.» 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Ἐπῄνει ταῦτα ἡ Δημαινέτη καὶ προστιθέναι 
τοῖς δεδογμένοις τάχος ἱκέτευεν. Ἡ δὲ μίαν ἡμέραν ἐνδοθῆναι
 αὐτῇ πρὸς τὸ διανύσαι ταῦτα παρὰ τῆς δεσποίνης 
αἰτήσασα, παρὰ μὲν τὴν Ἀρσινόην ἐλθοῦσα «Τελέδημον 
οἶσθα;» ἔλεγε· τῆς δὲ ὁμολογούσης «ὑπόδεξαι ἡμᾶς» 
ἔφη «τὸ τήμερον· ὑπεσχόμην γὰρ αὐτῷ συγκαθευδήσειν· 
ἥξει δὲ πρότερος, ἐγὼ δέ, ὅταν κατακλίνω τὴν δέσποιναν.»
 </p>
</div>
<div type="section" n="2">
<p><seg type="new-citation"/> Πρὸς δὲ τὸν Ἀρίστιππον εἰς ἀγρὸν διαδραμοῦσα
 «ὦ δέσποτα» ἔλεγεν «ἥκω σοι κατήγορος ἐμαυτῆς
 καὶ κέχρησο ὅ τι βούλει. Τὸν παῖδα δι' ἐμὲ τὸ μέρος 
ἀπολώλεκας οὐχ ἑκοῦσαν μὲν ἀλλ' ὅμως συναιτίαν γενομένην·
 αἰσθομένη γὰρ τὴν δέσποιναν οὐκ ὀρθῶς βιοῦσαν 
ἀλλ' εὐνὴν τὴν σὴν ἐνυβρίζουσαν, αὐτή τε περὶ ἐμαυτῆς 
δείσασα μή ποτε κακὸν λάβοιμι, τὸ πρᾶγμα εἰ δι' ἄλλου 
φωραθείη, καὶ ἐπὶ σοὶ περιαλγήσασα εἰ οὕτω περιέπων 
τὴν συνοικοῦσαν τοιαῦτα ἀντιπάσχεις, αὐτὴ μέν σοι προσαγγεῖλαι
 κατώκνησα, φράζω δὲ τῷ νέῳ δεσπότῃ νύκτωρ 
παρ' αὐτὸν ἐλθοῦσα, ὡς ἂν γνοίη μηδείς, καὶ ἔλεγον ὡς 
μοιχὸς ἅμα τῇ δεσποίνῃ συγκαθεύδοι. </p>
</div>
<div type="section" n="3">
<p><seg type="new-citation"/> Ὁ δέ (προὐλελύπητο
 γάρ, ὡς οἶσθα, πρὸς αὐτῆς) ἔνδον εἶναι τότε με <pb/> 
λέγειν τὸν μοιχὸν νομίσας, ὀργῆς ἀκατασχέτου πληρωθείς, 
ἀνελόμενος τὸ ἐγχειρίδιον, ἐμοῦ πολλὰ κατέχειν πειρωμένης
 καὶ ὡς οὐδὲν εἴη τοιοῦτον ἐπὶ τοῦ παρόντος λεγούσης
 μικρὰ φροντίσας, ἢ καὶ μεταβαλέσθαι προσδοκήσας, 
ἐπὶ τὸν θάλαμον ἐμμανὴς ἵεται· καὶ τὰ λοιπὰ γινώσκεις. </p>
</div>
<div type="section" n="4">
<p>Τὸ δὲ παρὸν ἔνεστί σοι βουλομένῳ πρὸς τὸν παῖδα 
καὶ εἰ φεύγει τὰ νῦν ἀπολογήσασθαι καὶ παρὰ τῆς ἀμφοτέρους
 ὑμᾶς ἀδικούσης τιμωρίαν λαβεῖν· ἐπιδείξω γάρ 
σοι τήμερον ἅμα τῷ μοιχῷ τὴν Δημαινέτην ἐν οἰκίᾳ καὶ 
ταῦτα ἀλλοτρίᾳ ἐκτὸς τοῦ ἄστεος κατακεκλιμένην.» </p>
</div>
<div type="section" n="5">
<p>»Εἰ γὰρ ταῦτα οὕτως ἐπιδείξειας» φησὶν ὁ Ἀρίστιππος· 
«σοὶ μὲν ἐλευθερίας μισθὸς ἀποκείσεται· ἐγὼ δὲ τάχ' ἂν 
ἐπιβιῴην τὴν πολεμίαν ἀμυνάμενος· ὡς πάλαι γε σμύχομαι
 ἐν ἐμαυτῷ καὶ τὸ πρᾶγμα δι' ὑποψίας ἔχων ἀπορίᾳ 
τῶν ἐλέγχων ἡσύχαζον. Ἀλλὰ τί δεῖ ποιεῖν;» Ἡ δὲ «τὸν 
κῆπον οἶσθα» ἔλεγεν «ἔνθα τὸ μνῆμα τῶν Ἐπικουρείων; 
Ἐνταῦθα εἰς ἑσπέραν ἐλθὼν περίμενε.» 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Καὶ ἅμα εἰποῦσα ἀπέτρεχε· καὶ πρὸς τὴν Δημαινέτην
 ἐλθοῦσα «κόσμει» ἔφη «σαυτήν· ἁβρότερον 
ἔχουσαν ἥκειν προσήκει. Πάντα σοι τὰ ἐπηγγελμένα 
ηὐτρέπισμαι.» Ἡ δὲ περιέβαλέ τε καὶ ἔπραττεν ὡς ἐκέλευσεν.
 Ἤδη δὲ ἑσπέρας οὔσης ἀναλαβοῦσα ἦγεν οὗ <pb/> 
συνετέτακτο, 
</p>
</div>
<div type="section" n="2">
<p><seg type="new-citation"/> Ἐπεὶ δὲ ἐπλησίαζον, τὴν μὲν ἐπιστῆναι
 μικρὸν ἐκέλευσεν· αὐτὴ δὲ προλαβοῦσα παρεκάλει τὴν 
Ἀρσινόην εἰς ἕτερον μεταστῆναι δωμάτιον καὶ σχολὴν 
αὐτῇ παρασχεῖν· ἐρυθριᾶν γὰρ ἔφη τὸ μειράκιον ἄρτι τῶν 
Ἀφροδίτης μυούμενον. Τῆς δὲ πεισθείσης ἐπανελθοῦσα 
παραλαμβάνει τὴν Δημαινέτην καὶ εἰσαγαγοῦσα κατακλίνει
 τε καὶ τὸν λύχνον ἀφαιρεῖ τοῦ μὴ γνωρισθῆναι αὐτὴν 
παρὰ σοῦ δῆθεν τοῦ ἐν Αἰγίνῃ διάγοντος. </p>
</div>
<div type="section" n="3">
<p><seg type="new-citation"/> Καὶ σιωπῶσαν
 πληροῦν τὴν ἐπιθυμίαν παρεγγυήσασα «ἐγὼ δὲ 
ἐπὶ τὸν νεανίαν ἄπειμι» φησὶ «καὶ ἥξω σοι φέρουσα. 
πίνει δὲ ἐνταῦθα ἐν γειτόνων.» Καὶ ὑπεξελθοῦσα τὸν 
Ἀρίστιππον ἔνθα προείρητο καταλαμβάνει, καὶ δεσμεῖν 
ἐπιστάντα τὸν μοιχὸν ἤπειγεν· ὁ δὲ εἵπετο καὶ ἐπιστὰς εἰστρέχει
 τε εἰς τὸ δωμάτιον καὶ τὴν κλίνην πρὸς μικρὰν τῆς 
σεληναίας αὐγὴν χαλεπῶς ἀνευρὼν «ἔχω σε» εἶπεν «ὦ 
θεοῖς ἐχθρά.» </p>
</div>
<div type="section" n="4">
<p><seg type="new-citation"/> Καὶ ἡ Θίσβη παραχρῆμα ταῦτα λέγοντος
 τάς τε θύρας ὡς ὅτι πλεῖστον ἐψόφησε καὶ «ὢ 
τῆς ἀτοπίας, διαδέδρακεν ἡμᾶς ὁ μοιχός» ἀνεβόησε, καὶ 
«ὅρα, δέσποτα, μὴ καὶ τὰ δεύτερα σφαλῇς.» Ὁ δὲ «θάρσει»
 ἔφη· «τὴν ἀλιτήριον καὶ ἣν μάλιστα ἐβουλόμην 
ἔχω.» Καὶ συλλαβόμενος ἦγεν ὡς ἐπὶ τὴν πόλιν. </p>
</div>
<div type="section" n="5">
<p><seg type="new-citation"/> Ἡ 
δὲ πάντα ἅμα τὰ περιεστῶτα, ὡς εἰκός, ἐννοήσασα, τὴν 
ἀποτυχίαν τῶν προσδοκηθέντων, τὴν ἐπὶ τοῖς μέλλουσιν 
ἀτιμίαν, τὴν ἐκ τῶν νόμων τιμωρίαν, ἀνιωμένη μὲν ἐφ' 
οἷς ἡλίσκετο χαλεπαίνουσα δὲ ἐφ' οἷς ἠπάτητο, ἐπειδὴ <pb/> 
κατὰ τὸν βόθρον ἐγένετο τὸν ἐν Ἀκαδημίᾳ (πάντως 
γινώσκεις, ἔνθα τοῖς ἥρωσιν οἱ πολέμαρχοι τὸ πάτριον 
ἐναγίζουσιν), ἐνταῦθα ἀθρόον τοῦ πρεσβύτου σπαράξασα 
τὰς χεῖρας ὦσεν ἑαυτὴν ἐπὶ κεφαλήν. </p>
</div>
<div type="section" n="6">
<p><seg type="new-citation"/> Καὶ ἡ μὲν 
ἔκειτο κακὴ κακῶς· ὁ δὲ Ἀρίστιππος «ἔχω παρὰ σοῦ 
καὶ πρὸ τῶν νόμων τὴν δίκην» εἰπών, τῷ τε δήμῳ πάντα 
εἰς τὴν ἑξῆς ἀνεκοινοῦτο, καὶ μόλις συγγνώμης τυχὼν 
τοὺς φίλους περιενόστει καὶ γνωρίμους, εἴ πῃ σοὶ κάθοδον
 λάβοι πρυτανευόμενος. Καὶ εἰ μέν τι πέπρακται 
τούτων οὐκ ἔχω λέγειν· ἔφθην γὰρ δεῦρο, ὡς ὁρᾷς, κατά 
τι χρέος ἐμὸν ἴδιον ἐκπλεύσας· πλὴν ἀλλὰ χρή σε προσδοκᾶν
 τήν τε κάθοδον ἐπινεύσειν τὸν δῆμον καὶ τὸν 
πατέρα σοι κατὰ ζήτησιν ἥξειν· τοῦτο γὰρ ἐπηγγέλλετο».
 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Ταῦτά μοι ὁ Χαρίας ἀπήγγειλε. Τὰ δὲ ἑξῆς 
καὶ ὅπως δεῦρο ἀφικόμην ἢ τίσι ποτὲ κεχρημένος τύχαις,
 μακροτέρου δεῖται λόγου καὶ χρόνου. 
</p><p rend=" indent(1)">Καὶ ἅμα ἐδάκρυεν· ἐδάκρυον δὲ καὶ οἱ ξένοι, τὰ μὲν ἐκείνου
 πρόφασιν, μνήμῃ δὲ τῶν ἰδίων ἕκαστος. Καὶ οὐδ' ἂν 
ἔληξαν θρηνοῦντες, εἰ μή τις ὕπνος, ἐπιπτὰς ὑφ' ἡδονῆς 
τῶν γόων, ἔπαυσε τῶν δακρύων. </p>
</div>
<div type="section" n="2">
<p><seg type="new-citation"/> Καὶ οἱ μὲν οὕτως ἐκάθευδον·
 ὁ δὲ Θύαμις (τοῦτο γὰρ ἦν ὄνομα τῷ λῃστάρχῳ) 
τῆς νυκτὸς τὸ πλεῖστον ἐνηρεμήσας, ὑπό τινων ὀνειράτων 
πεπλανημένων τεταραγμένος ἀθρόον τὸν ὕπνον ἀποσεσύλητο
 καὶ τὴν ἐπίλυσιν διαπορῶν ἐπηγρύπνει τοῖς φροντίσμασι. <pb/>
 </p>
</div>
<div type="section" n="3">
<p><seg type="new-citation"/> Καθ' ὃν γὰρ καιρὸν ἀλεκτρυόνες ᾄδουσιν, εἴτε 
(ὡς λόγος) αἰσθήσει φυσικῇ τῆς ἡλίου καθ' ἡμᾶς περιστροφῆς
 ἐπὶ τὴν τοῦ θεοῦ πρόσρησιν κινούμενοι, εἴτε ὑπὸ θερμότητος
 ἅμα καὶ τῆς περὶ τὸ κινεῖσθαι καὶ σιτεῖσθαι θᾶττον 
ἐπιθυμίας τοὺς συνοικοῦντας ἰδίῳ κηρύγματι ἐπὶ ἔργον 
ἐγείροντες, ὄναρ αὐτῷ θεῖον ἔρχεται τοιόνδε. </p>
</div>
<div type="section" n="4">
<p><seg type="new-citation"/> Κατὰ 
τὴν Μέμφιν μὲν τὴν ἑαυτοῦ πόλιν καὶ τὸν νεὼν τῆς Ἴσιδος 
ἐπερχόμενος λαμπαδίῳ πυρὶ τὸν ὅλον ἐδόκει καταλάμπεσθαι·
 πεπλῆσθαι δὲ βωμοὺς μὲν καὶ ἐσχάρας ζῴων παντοίων 
αἵματι διαβρόχους, προπύλαια δὲ καὶ περιδρόμους ἀνθρώπων,
 κρότου καὶ θορύβου συμμιγοῦς πάντα πληρούντων. 
Ἐπεὶ δὲ καὶ αὐτῶν ἐντὸς ἥκειν τῶν ἀνακτόρων, τὴν θεὸν 
ὑπαντῶσαν ἐγχειρίζειν τε τὴν Χαρίκλειαν καὶ λέγειν «ὦ 
Θύαμι, τήνδε σοι τὴν παρθένον ἐγὼ παραδίδωμι, σὺ δὲ 
ἔχων οὐχ ἕξεις, ἀλλ' ἄδικος ἔσῃ καὶ φονεύσεις τὴν ξένην·
 ἡ δὲ οὐ φονευθήσεται.» </p>
</div>
<div type="section" n="5">
<p><seg type="new-citation"/> Ταῦτα ὡς εἶδεν ἀμηχάνως
 διῆγε, τῇδε κἀκεῖσε τὸ δηλούμενον ὅ τι ποτέ ἐστιν 
ἀναστρέφων. Ἤδη δὲ ἀπειρηκὼς ἕλκει πρὸς τὴν ἑαυτοῦ 
βούλησιν τὴν ἐπίλυσιν· τὸ μὲν γὰρ «ἕξεις καὶ οὐχ ἕξεις» 
γυναῖκα καὶ οὐκέτι παρθένον ὑπετίθετο, τὸ δὲ «φονεύσεις» 
τὰς παρθενίους τρώσεις εἴκαζεν, ὑφ' ὧν οὐκ ἀποθανεῖσθαι 
τὴν Χαρίκλειαν. 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Καὶ τὸ μὲν ὄναρ τοῦτον ἔφραζε τὸν τρόπον 
οὕτως αὐτῷ τῆς ἐπιθυμίας ἐξηγουμένης· ἅμα δὲ τῇ ἕῳ 
τούς τε πρώτους τῶν ὑφ' αὑτὸν ἥκειν ἐκέλευε καὶ λάφυρα <pb/> 
τὰ σκῦλα σεμνότερον ὀνομάζων φέρειν εἰς μέσους ἐπέταττε,
 καὶ τὸν Κνήμωνα ὡς αὐτὸν μετεπέμπετο ἄγειν καὶ 
τοὺς φρουρουμένους ἐντειλάμενος. </p>
</div>
<div type="section" n="2">
<p><seg type="new-citation"/> Ἐπεὶ δὲ ἤγοντο 
«τίς ἄρα τύχη διαδέξεται ἡμᾶς;» ἐβόων καὶ πολλὰ τὸν 
Κνήμωνα ἱκέτευον εἴ τι δύναται αὐτοῖς συμπράττειν· ὁ δὲ 
ἐπηγγέλλετο καὶ θυμὸν ἔχειν ἀγαθὸν προὔτρεπεν, οὐ παντάπασι
 βάρβαρον εἶναι τὰ ἤθη τὸν λῄσταρχον ἐγγυώμενος, 
ἀλλ' ἔχειν τι καὶ ἥμερον γένος τε ὄντα τῶν ἐπὶ δόξης καὶ 
πρὸς ἀνάγκης τὸν παρόντα βίον ἑλόμενον. </p>
</div>
<div type="section" n="3">
<p><seg type="new-citation"/> Ἐπεὶ δὲ 
ἤχθησαν, ἤθροιστο δὲ καὶ ὁ λοιπὸς ὅμιλος, ἐπί τινος ὑψηλοῦ
 προκαθίσας ἑαυτὸν ὁ Θύαμις καὶ τὴν νῆσον ἐκκλησίαν 
ἀποφήνας καὶ τὰ λεχθησόμενα φράζειν τὸν Κνήμωνα καὶ 
τοῖς αἰχμαλώτοις προστάξας (συνίη γὰρ ἤδη τῶν Αἰγυπτίων,
 ὁ δὲ Θύαμις οὐκ ἠκρίβου τὰ Ἑλλήνων), «Ἄνδρες» 
ἔλεγε «συστρατιῶται, τὴν ἐμὴν ἐπίστασθε γνώμην οἷον ἀεὶ 
κέχρημαι πρὸς ὑμᾶς. </p>
</div>
<div type="section" n="4">
<p><seg type="new-citation"/> Ἐγὼ γάρ, ὡς ἴστε, παῖς μὲν 
προφήτου τοῦ ἐν Μέμφει γεγονώς, ἀποτυχὼν δὲ τῆς 
ἱερωσύνης μετὰ τὴν τοῦ πατρὸς ὑπαναχώρησιν, ἀδελφοῦ 
νεωτέρου ταύτην παρελέσθαι παρανομήσαντος, ἐφ' ὑμᾶς 
καταφυγὼν ἐφ' ᾧ τε τιμωρίαν μὲν λαβεῖν τὴν τιμὴν δὲ 
ἀπολαβεῖν καὶ τοῦ ἄρχειν ὑμῶν παρ' ὑμῶν ἀξιωθεὶς εἰς 
τὴν δεῦρο διήγαγον οὐδὲν τῶν πολλῶν ἐμαυτῷ πλέον 
ἀπονέμων· ἀλλ' εἴτε χρημάτων νέμησις ἰσομοιρίαν ἠγάπησα,
 εἴτε αἰχμαλώτων διάπρασις εἰς τὸ κοινὸν κατέθηκα·
 προσήκειν ἡγούμενος τὸν οὕτω δὴ καλῶς ἐξηγούμενον <pb/>
 τῶν μὲν ἔργων τὸ πλεῖστον μετέχειν τῶν δὲ ποριζομένων
 τὸ ἴσον. </p>
</div>
<div type="section" n="5">
<p><seg type="new-citation"/> Τῶν δὲ ἁλισκομένων τοὺς μὲν 
ἄνδρας ἡμῖν αὐτοῖς ἐγκαταλέγων, ὅσοι τῇ ῥώμῃ τοῦ 
σώματος ὠφελήσειν ἔμελλον, τοὺς δὲ ἀσθενεστέρους 
ἀπεμπολῶν, γυναικῶν δὲ ὕβρεως ἀπείρατος τὰς μὲν εὖ 
γεγονυίας ἢ χρημάτων ἀφιεὶς ἢ τῆς τύχης μόνης οἰκτείρων
 τὰς δὲ ἐλάττους καὶ ἃς δουλεύειν οὐχ ἡ αἰχμαλωσία
 μᾶλλον ἀλλὰ συνήθεια κατηνάγκαζε θεραπαίνας 
ἑκάστοις διανέμων. </p>
</div>
<div type="section" n="6">
<p><seg type="new-citation"/> Τὸ δὲ νῦν παρὸν ἕν τι τῶν 
λαφύρων αἰτῶ παρ' ὑμῶν, τὴν κόρην ταυτηνὶ τὴν ξένην, 
ἣν, δυνατὸν ἐμαυτῷ με δοῦναι, βέλτιον παρὰ τοῦ κοινοῦ 
λαβεῖν ἡγοῦμαι· καὶ γὰρ εὔηθες τὴν αἰχμάλωτον βιασάμενον
 ἀκόντων τι τῶν φίλων φαίνεσθαι διαπραττόμενον. </p>
</div>
<div type="section" n="7">
<p>Ἀλλὰ καὶ ταύτην αἰτῶ παρ' ὑμῶν οὐ προῖκα τὴν χάριν 
ἀλλ' ἀντιδοὺς τὸ μηδὲν αὐτὸς τῶν ἄλλων τῆς λείας μεταλαβεῖν.
 Ἐπειδὴ γὰρ τὴν πάνδημον Ἀφροδίτην τὸ προφητικὸν
 ἀτιμάζει γένος, οὐ τῆς καθ' ἡδονὴν χρείας 
ἀλλὰ τῆς εἰς διαδοχὴν σπορᾶς τήνδε ἐμαυτῷ γενέσθαι διεσκεψάμην.
 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Ἐγὼ δὲ καὶ τὰς αἰτίας ὑμῖν ἀπολογίσασθαι 
βούλομαι. Πρῶτον μὲν εὐγενὴς εἶναί μοι δοκεῖ· τεκμαίρομαι
 δὲ τῷ τε ἀμφ' αὐτὴν εὑρεθέντι πλούτῳ καὶ ὅτι 
πρὸς τὰς παρούσας οὐ πέπτωκε συμφορὰς ἀλλὰ τὸ φρόνημα
 πρὸς τὴν ἐξ ἀρχῆς ἀναφέρει τύχην. </p>
</div>
<div type="section" n="2">
<p><seg type="new-citation"/> Ἔπειτα 
τὴν ψυχὴν ἀγαθήν τε καὶ σώφρονα στοχάζομαι· εἰ γὰρ <pb/> 
εὐμορφίᾳ νικῶσα τὰς πάσας αἰδοῖ τοῦ βλέμματος καὶ 
τοὺς ὁρῶντας καταστέλλει πρὸς τὸ σεμνότερον, πῶς οὐ 
τὴν βελτίονα περὶ αὑτῆς εἰκότως παρίστησι φαντασίαν; 
Ὃ δὲ μέγιστόν ἐστι τῶν εἰρημένων, ἱέρεια θεῶν τινος 
εἶναί μοι φαίνεται· τὴν γοῦν ἱερὰν στολὴν καὶ τὰ στέμματα 
μεθεῖναι καὶ δυστυχοῦσα δεινὸν καὶ οὐ θεμιτὸν ἡγεῖται. 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Τίς οὖν γένοιτ' ἄν, ὦ παρόντες, γάμος ἁρμοδιώτερος
 τοῦ προφητικοῦ τὴν ἱερωμένην λαμβάνοντος;» 
Ἐπευφήμησαν ἅπαντες καὶ γαμεῖν ἐπ' αἰσίοις ἐκέλευον. 
Ὁ δὲ ἀναλαβὼν τὸν λόγον «ὑμῖν μὲν ἔχω τὴν χάριν» ἔφη, 
«εἰκότα δ' ἂν ποιοῖμεν εἰ καὶ τὴν γνώμην, ὅπως ἔχει πρὸς 
τοῦτο, τῆς κόρης μάθοιμεν. </p>
</div>
<div type="section" n="2">
<p><seg type="new-citation"/> Εἰ μὲν γὰρ ἔδει τῷ τῆς 
ἀρχῆς ἀποχρήσασθαι νόμῳ, πάντως ἐξήρκει μοι τὸ βούλεσθαι·
 βιάζεσθαι γὰρ οἷς ἐξὸν τὸ πυνθάνεσθαι περιττόν· 
εἰ δὲ γάμος τὸ γινόμενον, τὸ παρ' ἀμφοτέρων βούλημα 
συννεύειν ἀναγκαῖον.» Καὶ ἀποστρέψας τὸν λόγον «πῶς 
οὖν ἔχεις, ὦ κόρη, πρὸς τὸ συνοικεῖν ἡμῖν;» διηρώτα· 
καὶ ἅμα τίνες εἶεν ἢ ἐκ τίνων φράζειν ἐκέλευεν. </p>
</div>
<div type="section" n="3">
<p><seg type="new-citation"/> Ἡ 
δὲ πολύν τινα χρόνον τῇ γῇ τὸ βλέμμα προσερείσασα καὶ 
πυκνὰ τὴν κεφαλὴν ἐπισείουσα λόγον τινὰ καὶ ἐννοίας 
ἀθροίζειν ἐῴκει· καὶ δή ποτε πρὸς τὸν Θύαμιν ἀντωπήσασα
 καὶ πλέον ἢ πρότερον αὐτὸν τῷ κάλλει καταστράψασα 
(καὶ γὰρ πεφοίνικτο τὴν παρειὰν ὑπὸ τῶν ἐνθυμημάτων 
πλέον ἢ σύνηθες καὶ τὸ βλέμμα κεκίνητο πρὸς τὸ γοργότερον),
 ἑρμηνεύοντος τοῦ Κνήμωνος, «μᾶλλον» ἔφη «ὁ 
μὲν λόγος ἥρμοζεν ἀδελφῷ τῷ ἐμῷ Θεαγένει τούτῳ· πρέπειν 
γὰρ οἶμαι γυναικὶ μὲν σιγὴν ἀνδρὶ δὲ ἀπόκρισιν ἐν ἀνδράσιν· <pb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">ἐπειδὴ δὲ κἀμοὶ λόγου μεταδεδώκατε καὶ 
τοῦτο πρῶτον ἔνδειγμα φιλανθρωπίας παρέχεσθε, τὸ 
πειθοῖ μᾶλλον ἢ βίᾳ τῶν δικαίων πειρᾶσθαι τυγχάνειν, 
ἄλλως τε καὶ διότι τὸ πᾶν εἰς ἐμὲ τείνει τῶν εἰρημένων, 
ἐκβαίνειν ἀναγκάζομαι τοὺς ἐμαυτῆς τε καὶ παρθένων 
νόμους καὶ πρὸς τὴν πεῦσιν τοῦ κρατοῦντος ἀποκρίνασθαι, 
περὶ γάμου καὶ ταῦτα καὶ ἐν ὁμίλῳ τοσούτων ἀνδρῶν. </p>
</div>
<div type="section" n="2">
<p>Ἔστι δὴ τὰ περὶ ἡμῶν τοιάδε· γένος μέν ἐσμεν Ἴωνες, 
Ἐφεσίων δὲ τὰ πρῶτα γεγονότες καὶ ἀμφιθαλεῖς ὄντες, 
νόμου τοὺς τοιούτους καλοῦντος ἱερατεύειν, ἐγὼ μὲν Ἀρτέμιδος
 Ἀπόλλωνος δὲ οὑμὸς ἀδελφὸς οὗτος ἐλαγχάνομεν. 
Ἐπετείου δὲ τῆς τιμῆς οὔσης καὶ τοῦ χρόνου πληρουμένου
 θεωρίαν εἰς Δῆλον ἤγομεν ἔνθα μουσικούς τε καὶ γυμνικοὺς
 ἀγῶνας διαθήσεσθαι καὶ τὴν ἱερωσύνην ἀποθήσεσθαι 
κατά τι πάτριον ἐμέλλομεν. </p>
</div>
<div type="section" n="3">
<p><seg type="new-citation"/> Ὁλκὰς οὖν ἐπληροῦτο 
χρυσοῦ τε καὶ ἀργύρου καὶ ἐσθήτων καὶ τῶν ἄλλων ὅσα 
πρός τε τοὺς ἀγῶνας καὶ τὴν πάνδημον εὐωχίαν ἐπαρκέσειν
 ἔμελλε· καὶ ἀνηγόμεθα, τῶν μὲν πατέρων γήρᾳ τε 
προηκόντων καὶ δέει τοῦ πλοῦ καὶ τῆς θαλάττης οἴκαδε 
καταμεινάντων, ἄλλων δὲ πολιτῶν εἰς πλῆθος τῶν μὲν κατὰ 
τὴν αὐτὴν ὁλκάδα συνεισβάντων τῶν δὲ σκάφεσιν ἰδίοις χρωμένων.
 </p>
</div>
<div type="section" n="4">
<p><seg type="new-citation"/> Ἐπεὶ δὲ τὸ πολὺ τοῦ πλοῦ διήνυστο, κλυδώνιον 
ἀθρόον ἐμπεσὸν καὶ ἄνεμος ἐξώστης καὶ λαίλαπες συμμιγεῖς
 καὶ πρηστῆρες τὴν θάλατταν καταιγίζοντες τὴν ναῦν 
τοῦ εὐθέος παραφέρουσι, τοῦ κυβερνήτου πρὸς τὸ ὑπερβάλλον <pb/>
 κακὸν ἐνδόντος καὶ τῷ βιαίῳ τῆς ὁλκάδος ἐκστάντος
 καὶ τῇ τύχῃ κυβερνᾶν ἐπιτρέψαντος. Ἠγόμεθα οὖν 
ὑπὸ τοῦ ἀήτου, πνέοντος ἡμέρας μὲν ἑπτὰ νύκτας δὲ ἴσας, 
καὶ τέλος εἰς τὴν ἀκτὴν ἐξωκείλαμεν ἔνθα πρὸς ὑμῶν 
ἑάλωμεν· </p>
</div>
<div type="section" n="5">
<p><seg type="new-citation"/> οὗ καὶ τὸν πολὺν ἑωράκατε φόνον, τῶν ναυτῶν
 ἡμῖν παρὰ τὴν εὐωχίαν ἣν ἐπὶ σωτηρίοις ἤγομεν ἐπιθεμένων
 ἀνελεῖν τε διὰ τὰ χρήματα βουλευσαμένων, ἕως 
σὺν πολλῷ τῷ κακῷ καὶ ὀλέθρῳ τῶν οἰκείων ὁμοῦ πάντων 
αὐτῶν τε ἐκείνων ὀλλύντων καὶ ὀλλυμένων ἐπεκρατήσαμεν, 
ἐξ ἁπάντων (ὡς μή ποτε ὤφελον) οἰκτρὸν περισωθέντες 
λείψανον, ἓν μόνον ἐν δυστυχήμασιν εὐπραγοῦντες ὅτι θεῶν 
τις εἰς χεῖρας τὰς ὑμετέρας ἤγαγε καὶ οἱ περὶ θανάτου 
δεδιότες περὶ γάμου σκοπεῖν ἐπετράπημεν, ὃν οὐ βούλομαι 
κατ' οὐδένα τρόπον ἀρνήσασθαι. </p>
</div>
<div type="section" n="6">
<p><seg type="new-citation"/> Τό τε γὰρ αἰχμάλωτον 
οὖσαν τῆς τοῦ κρατοῦντος εὐνῆς ἀξιοῦσθαι πᾶσαν εὐδαίμονα
 τύχην ὑπερβέβληκε, τό τε θεοῖς ἀνακειμένην προφήτου
 παιδίῳ, μετ' ὀλίγον θεοῦ νεύοντος καὶ προφήτῃ, συνοικεῖν
 οὐ παντάπασιν ἔοικεν εἶναι τῆς ἐκ τοῦ θείου κηδεμονίας
 ἄμοιρον. Ἓν μόνον αἰτῶ καὶ δὸς ὦ Θύαμι· συγχώρησον
 εἰς ἄστυ με πρότερον ἐλθοῦσαν, ἢ ἔνθα βωμὸς ἢ 
ναὸς Ἀπόλλωνι νενόμισται, τὴν ἱερωσύνην καὶ τὰ ταύτης 
ἀποθέσθαι σύμβολα. </p>
</div>
<div type="section" n="7">
<p><seg type="new-citation"/> Βέλτιον μὲν γὰρ εἰς Μέμφιν, ὅταν 
καὶ τὴν τιμὴν ἀνακτήσῃ τῆς προφητείας· οὕτως ἂν ὁ 
γάμος εὐθυμότερον ἄγοιτο νίκῃ συναπτόμενος καὶ ἐπὶ κατορθουμένοις
 τελούμενος· εἰ δὲ καὶ πρότερον, ἐν σοὶ καταλείπω <pb/> 
τὴν σκέψιν· μόνον τελεσθείη μοι τὰ πάτρια πρότερον. 
Καὶ οἶδα ὡς ἐπινεύσεις ἱεροῖς τε ἐκ παίδων, ὡς φῄς, 
ἀνακείμενος καὶ τὸ περὶ τοὺς θεοὺς ὅσιον ἀποσεμνύνων.» 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Καὶ ἡ μὲν ἐνταῦθα τῶν λόγων ἐπαύσατο δακρύων
 δὲ ἤρξατο. Τῶν δὲ παρόντων οἱ μὲν ἄλλοι πάντες 
ἐπῄνουν καὶ πράττειν οὕτως ἐκέλευόν τε καὶ ἑτοίμως ἔχειν 
ἐβόων, ἐπῄνει δὲ καὶ ὁ Θύαμις ἑκών τε τὸ μέρος καὶ 
ἄκων· </p>
</div>
<div type="section" n="2">
<p><seg type="new-citation"/> ὑπὸ μὲν τῆς περὶ τὴν Χαρίκλειαν ἐπιθυμίας 
καὶ τὴν παροῦσαν ὥραν ἀπέραντον χρόνου μῆκος εἰς ὑπέρθεσιν
 ἡγούμενος, ὑπὸ δὲ τῶν λόγων ὥσπερ τινὸς σειρῆνος 
κεκηλημένος καὶ πρὸς τὸ πείθεσθαι κατηναγκασμένος, ἅμα 
δέ τι καὶ πρὸς τὸ ἐνύπνιον ἀναφέρων καὶ τὸν γάμον κατὰ 
τὴν Μέμφιν ἔσεσθαι καταπιστεύων· καὶ διαλύει μὲν τὸν 
σύλλογον τὴν λείαν πρότερον διανείμας, πολλὰ τῶν ἐξαιρέτων
 αὐτὸς ἑκοντὶ παραχωρούντων κομισάμενος. 
<lb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">Ἐπιστέλλει δὲ εἰς δεκάτην ηὐτρεπισμένους 
εἶναι τὴν ὁρμὴν ὡς ἐπὶ τὴν Μέμφιν ποιησομένους. Τοῖς 
δὲ Ἕλλησι τὴν προτέραν ἀπεκλήρου σκηνήν· συνεσκήνου δὲ 
αὐτοῖς καὶ ὁ Κνήμων αὖθις ἐκ προστάγματος, οὐ φρουρὸς 
ἔτι τὸ ἐντεῦθεν ἀλλὰ συνόμιλος ἀποδεδειγμένος. </p>
</div>
<div type="section" n="2">
<p><seg type="new-citation"/> Καὶ 
δίαιτάν τέ τινα ἁβροτέραν τῆς οὔσης παρεῖχεν ὁ Θύαμις 
καὶ εἴ πῃ καὶ τὸν Θεαγένην εἰς αἰδῶ τῆς ἀδελφῆς ὁμοδίαιτον
 ἐποιεῖτο· αὐτὴν δὲ τὴν Χαρίκλειαν οὐδὲ ὁρᾶν τὰ πολλὰ 
διεγνώκει τοῦ μὴ τὴν θέαν ὑπέκκαυμα γίνεσθαι τοῦ ἐγκειμένου
 πόθου καὶ πρᾶξαί τι παρὰ τὰ δόξαντα καὶ τὰ δηλωθέντα
 καταναγκασθείη. </p>
</div>
<div type="section" n="3">
<p><seg type="new-citation"/> Καὶ ὁ μὲν Θύαμις ἐκ τούτων <pb/> 
παρῃτεῖτο τὴν ὄψιν τῆς κόρης οὐ δυνατὸν βλέπειν τε ἅμα 
καὶ σωφρονεῖν ἡγούμενος· ὁ δὲ Κνήμων, ἐπειδὴ τάχιστα 
πάντες ἐκποδὼν ἦσαν ἄλλος κατ' ἄλλο τῆς λίμνης καταδύντες,
 ἣν τῷ Θεαγένει βοτάνην ὑπέσχετο τῇ προτεραίᾳ μαστεύων
 ὀλίγον τῆς λίμνης ἄποθεν ἐπορεύετο. 
<lb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Κἀν τούτῳ σχολῆς ἐπιλαβόμενος ὁ Θεαγένης 
ἐδάκρυέ τε καὶ ἀνῴμωζε πρὸς μὲν τὴν Χαρίκλειαν οὐδ' 
ὁτιοῦν διαλεγόμενος θεοὺς δὲ συνεχῶς ἐπικαλούμενος μάρτυρας.
 </p>
</div>
<div type="section" n="2">
<p><seg type="new-citation"/> Τῆς δὲ εἰ τὰ συνήθη καὶ κοινὰ ταῦτα θρηνεῖ 
πυνθανομένης ἢ [εἰ] μή τι πεπόνθοι καινότερον, «καὶ τί 
γένοιτ' ἂν» ἔφη ὁ Θεαγένης «καινότερον, [ἢ] τί δὲ 
ἀθεμιστότερον ἢ ὅρκων μὲν καὶ σπονδῶν παραβαινομένων 
Χαρικλείας δὲ λήθην ἐμοῦ λαβούσης καὶ πρὸς ἄλλων 
γάμους ἐπινευούσης;» </p>
</div>
<div type="section" n="3">
<p><seg type="new-citation"/> «Εὐφήμησον» ἔφη ἡ κόρη 
«μηδέ μοι γίνου τῶν συμφορῶν βαρύτερος μηδέ, τοσαύτην 
ἔχων ἐκ τῶν παρελθόντων τὴν κατ' ἐμοῦ διὰ τῶν ἔργων 
δοκιμασίαν, ἐκ λόγων ἐπικαίρων καὶ πρός τι χρειῶδες εἰρημένων
 ἄγε δι' ὑποψίας· εἰ δὲ μή, γίνεται τοὐναντίον καὶ 
μᾶλλον αὐτὸς μεταβάλλεσθαι δόξεις ἢ &lt;ἐμὲ&gt; μεταβαλλομένην
 εὑρήσεις. </p>
</div>
<div type="section" n="4">
<p><seg type="new-citation"/> Ἐγὼ γὰρ δυστυχεῖν μὲν οὐκ ἀρνοῦμαι, 
μὴ σωφρονεῖν δὲ οὐδὲν οὕτω βίαιον ὥστε με μεταπεισθῆναι· 
ἓν μόνον οἶδα μὴ σωφρονοῦσα, τὸν ἐξ ἀρχῆς ἐπὶ σοὶ πόθον· 
ἀλλὰ καὶ τοῦτον ἔννομον· οὐ γὰρ ὡς ἐραστῇ πειθομένη 
ἀλλ' ὡς ἀνδρὶ συνθεμένη τότε πρῶτον ἐμαυτὴν ἐπέδωκα καὶ 
εἰς δεῦρο διετέλεσα καθαρὰν ἐμαυτὴν καὶ ἀπὸ σῆς ὁμιλίας <pb/> 
φυλάττουσα, πολλάκις μὲν ἐπιχειροῦντα διωσαμένη, τὸν δὲ 
ἐξ ἀρχῆς ἡμῖν συγκείμενόν τε καὶ ἐνώμοτον ἐπὶ πᾶσι 
γάμον ἔνθεσμον εἴ πῃ γένοιτο περισκοποῦσα. </p>
</div>
<div type="section" n="5">
<p><seg type="new-citation"/> Πῶς οὖν 
οὐκ ἂν εἴης ἄτοπος εἰ τὸν βάρβαρόν με τοῦ Ἕλληνος, τὸν 
λῃστὴν τοῦ ἐρωμένου πιστεύοις ἐπίπροσθεν ἄγειν;» «Τί 
οὖν ἐβούλετό σοι τὰ τῆς καλῆς δημηγορίας ἐκείνης;» ἔφη 
ὁ Θεαγένης. </p>
</div>
<div type="section" n="6">
<p><seg type="new-citation"/> «Τὸ μὲν γὰρ ἀδελφόν με σαυτῆς ἀναπλάττειν
 σοφὸν εἰς ὑπερβολὴν καὶ πόρρω τὸν Θύαμιν ζηλοτυπίας
 τῆς ἐφ' ἡμῖν ἀπάγον καὶ συνεῖναι ἡμᾶς ἀλλήλοις 
ἀδεῶς παρασκευάζον· συνίην καὶ τῆς Ἰωνίας καὶ τῆς 
κατὰ τὴν Δῆλον πλάνης ὅτι τῶν ὄντων ἦν καὶ ἀληθῶν ἐπικαλύμματα
 καὶ πλάνην τῷ ὄντι τοῖς ἀκούουσιν ἐπάγοντα. 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Τὸ δὲ ἑτοίμως οὕτως ἐπινεύειν τὸν γάμον καὶ 
συντίθεσθαι διαρρήδην καὶ καιρὸν ὁρίζειν, ταῦτα συμβάλλειν
 οὔτε ἐδυνάμην οὔτε ἐβουλόμην· εὐχόμην δὲ καταδῦναι 
μᾶλλον ἢ τοιαύτην ἐπιδεῖν τῶν ἐπὶ σοὶ πόνων τε καὶ ἐλπίδων
 τὴν τελευτήν.» </p>
</div>
<div type="section" n="2">
<p><seg type="new-citation"/> Καὶ ἡ Χαρίκλεια περιβαλοῦσα τὸν 
Θεαγένην καὶ μυρία φιλήσασα καὶ διάβροχον ποιήσασα τοῖς 
δάκρυσιν «ὡς ἥδιστα» ἔφη «δέχομαί σου τοὺς ἐπ' ἐμοὶ 
τούτους φόβους· εὔδηλος γὰρ εἶ κἀκ τούτων μὴ ὀκλάσας 
τὸν ἐπ' ἐμοὶ πόθον ὑπὸ τῶν πολλῶν συμφορῶν. Ἀλλ' εὖ 
ἴσθι, Θεάγενες, οὐδ' ἂν τὸ παρὸν τοῦτο ἀλλήλοις διελεγόμεθα
 μὴ τούτων οὕτως ἐπηγγελμένων. </p>
</div>
<div type="section" n="3">
<p><seg type="new-citation"/> Ὁρμὴν γάρ, ὡς 
οἶσθα, κρατούσης ἐπιθυμίας μάχη μὲν ἀντίτυπος ἐπιτείνει, <pb/> 
λόγος δὲ εἴκων καὶ πρὸς τὸ βούλημα συντρέχων τὴν πρώτην
 καὶ ζέουσαν φορὰν ἔστειλε καὶ τὸ κάτοξυ τῆς ὀρέξεως 
τῷ ἡδεῖ τῆς ἐπαγγελίας κατεύνασε. Πρώτην γάρ, ὡς οἶμαι, 
πεῖραν οἱ ἀγροικότερον ἐρῶντες τὴν ὑπόσχεσιν νομίζουσι, 
καὶ κρατεῖν ἀπὸ τῆς ἐπαγγελίας ἡγούμενοι πραότερον διάγουσιν
 ἐπὶ τῶν ἐλπίδων σαλεύοντες. </p>
</div>
<div type="section" n="4">
<p><seg type="new-citation"/> Ἃ δὴ καὶ αὐτὴ 
προμηθουμένη τοῖς λόγοις ἐμαυτὴν ἐξεδόμην, θεοῖς τὰ ἑξῆς 
ἐπιτρέψασα καὶ δαίμονι τῷ τὴν ἀρχὴν λαχόντι τὸν ἡμέτερον
 ἐπιτροπεύειν ἔρωτα· πολλὰ μία ἡμέρα καὶ δύο πολλάκις
 ἔδοσαν τῶν εἰς σωτηρίαν, καὶ τύχαι παρέσχον ἃ βουλαῖς
 ἄνθρωποι μυρίαις οὐκ ἐξεῦρον. Τοῦτό τοι καὶ αὐτὴ τὸ 
παρὸν ἐπινοίαις ὑπερεθέμην τὰ πρόδηλα τοῖς ἀδήλοις διακρουσαμένη.
 </p>
</div>
<div type="section" n="5">
<p><seg type="new-citation"/> Φυλακτέον οὖν, ὦ γλυκύτατε, καθάπερ 
πάλαισμα τὸ πλάσμα καὶ σιγητέον οὐ πρὸς τοὺς ἄλλους 
μόνον ἀλλὰ καὶ πρὸς αὐτὸν Κνήμωνα· φιλάνθρωπος μὲν γάρ 
ἐστι περὶ ἡμᾶς καὶ Ἕλλην, ἀλλ' αἰχμάλωτος καὶ τῷ κρατοῦντι
 πλέον, ἂν οὕτω τύχῃ, χαριούμενος. </p>
</div>
<div type="section" n="6">
<p><seg type="new-citation"/> Οὔτε γὰρ 
φιλίας χρόνος οὔτε ἀγχιστείας θεσμὸς ἐνέχυρον ἡμῖν ἀκριβὲς
 τῆς πίστεως αὐτοῦ τῆς περὶ ἡμᾶς δίδωσι· διὸ κἂν ἔκ 
τινος ὑπονοίας ἐπιψαύσῃ ποτὲ τῶν ἡμετέρων, ἀρνητέον τὴν 
πρώτην. Καλὸν γάρ ποτε καὶ τὸ ψεῦδος, ὅταν ὠφελοῦν τοὺς 
λέγοντας μηδὲν καταβλάπτῃ τοὺς ἀκούοντας.» 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Ταῦτα τῆς Χαρικλείας καὶ τοιαῦτα πρὸς τὸ 
βέλτιστον ὑποτιθεμένης ὁ Κνήμων εἰστρέχει λίαν ἐσπουδασμένως <pb/>
 καὶ πολὺν ἐκ τῶν ὄψεων θόρυβον ἐπαγγελλόμενος 
καὶ «ὦ Θεάγενες, τὴν μὲν πόαν ἥκω σοι φέρων» ἔλεγε 
«καὶ θεράπευε τὰς πληγὰς ἐπιθέμενος· χρὴ δὲ πρὸς ἕτερα 
τραύματα καὶ φόνους ἴσους εἶναι παρεσκευασμένους.» </p>
</div>
<div type="section" n="2">
<p>Τοῦ δὲ σαφέστερον ὅ τι λέγοι δηλοῦν ἱκετεύοντος «οὐ 
καιρὸς» ἔφη «τὸ παρὸν ἀκούειν· δέος γὰρ προληφθῆναι 
τοὺς λόγους ὑπὸ τῶν ἔργων· ἀλλ' ἕπου τὴν ταχίστην, συνεπέσθω
 δὲ καὶ ἡ Χαρίκλεια.» Καὶ παραλαβὼν ἄμφω παρὰ 
τὸν Θύαμιν ἦγε. </p>
</div>
<div type="section" n="3">
<p><seg type="new-citation"/> Καὶ κράνος τι διασμῶντα καὶ παλτὸν 
θήγοντα καταλαβὼν «εἰς καιρὸν» ἔφη «πρὸς ὅπλοις 
τυγχάνεις. Ἀλλ' αὐτός τε ἔνδυνε καὶ τοὺς ἄλλους κέλευε· 
πλῆθος γὰρ πολεμίων ὅσον οὐδέπω περὶ ἡμᾶς καὶ τοσοῦτον
 ἀπολειπόμενον ὅσον τοῦ λόφου τοῦ πλησίον ὑπερκύπτοντας
 προϊδὼν ἥκω δρομαῖος τὴν ἔφοδον προμηνύσων οὐδὲν 
τάχους ἀνιεὶς ἀλλὰ καὶ ὅσους ἐδυνάμην ἐν τῷ διέκπλῳ τῷ 
μέχρι δεῦρο παρασκευάζεσθαι διαγγείλας.» 
<lb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">Ἀνήλατο πρὸς ταῦτα ὁ Θύαμις καὶ «ποῦ 
Χαρίκλεια» διηρώτα καθάπερ περὶ ἐκείνης πλέον ἢ περὶ 
αὑτοῦ δεδιώς. Ἐπεὶ δὲ ἐπὶ τῇ φλιᾷ τῇ πλησίον ὑπεσταλμένην
 ἔδειξεν ὁ Κνήμων, «σὺ μὲν λαβὼν ταύτην ἄγε εἰς 
τὸ σπήλαιον» πρὸς μόνον ἔλεγεν «οὗ καὶ τὰ κειμήλια ἡμῖν 
ἐν ἀσφαλεῖ τεθησαύρισται, καὶ καθείς, ὦ φίλος, καὶ τῷ 
στομίῳ τὸ πῶμα ὡς ἔθος ἐπαγαγὼν ἧκε τὴν ταχίστην ὡς <pb/> 
ἡμᾶς· ὁ δὲ πόλεμος ἡμῖν μελήσει.» Τὸν δὲ ὑπασπιστὴν ἱερεῖον
 ἄγειν προσέταττεν, ὡς ἂν θεοῖς ἐγχωρίοις ἐναγίσαντες
 οὕτω τῆς μάχης ἄρχοιεν. </p>
</div>
<div type="section" n="2">
<p><seg type="new-citation"/> Καὶ ὁ μὲν Κνήμων τὸ 
προστεταγμένον ἔπραττε καὶ πολλὰ τὴν Χαρίκλειαν ὀδυρομένην
 καὶ θαμὰ πρὸς τὸν Θεαγένην ἐπιστρέφουσαν ἦγέ τε 
καὶ εἰς τὸ ἄντρον ἐνέβαλλε. Τὸ δὲ ἦν οὐ φύσεως ἔργον οἷα 
πολλὰ περὶ γῆν τε καὶ ὑπὸ γῆν αὐτόματα σηραγγοῦται ἀλλὰ 
τέχνης λῃστρικῆς τὴν φύσιν μιμησαμένης, καὶ χειρῶν 
Αἰγυπτίων ὄρυγμα πρὸς σκύλων φυλακὴν περιεργῶς κοιλαινόμενον.
 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">Εἴργαστο δὲ ὧδέ πως· στόμιον ἦν αὐτῷ στενόπορόν
 τε καὶ ζοφῶδες οἰκήματος κρυφίου θύραις ὑποκείμενον,
 ὡς τὸν οὐδὸν θύραν ἄλλην τῇ καθόδῳ γίνεσθαι ὡς 
πρὸς τὴν χρείαν· ἐνέπιπτέ τε αὐτῇ ῥᾳδίως καὶ ἀνεπτύσσετο·
 τὸ δὲ αὐτόθεν εἰς αὐλῶνας σκολιοὺς ἀτάκτως σχιζόμενον.
 </p>
</div>
<div type="section" n="2">
<p><seg type="new-citation"/> Οἱ γὰρ ἐπὶ τοὺς μυχοὺς πόροι καὶ αὔλακες πῇ 
μὲν ἕκαστος ἰδίᾳ τεχνικῶς πλανώμενοι πῇ δὲ ἀλλήλοις ἐμπίπτοντες
 καὶ ῥιζηδὸν πλεκόμενοι πρὸς μίαν εὐρυχωρίαν 
τὴν ἐπὶ τοῦ πυθμένος συρρέοντες ἀνεστομοῦντο, καθ' ὃ καὶ 
φέγγος ἀμυδρὸν ἔκ τινος διατρήσεως πρὸς ἄκροις τῆς 
λίμνης προσέπιπτεν. </p>
</div>
<div type="section" n="3">
<p><seg type="new-citation"/> Ἐνταῦθα ὡς καθῆκε τὴν Χαρίκλειαν
 ὁ Κνήμων καὶ πρὸς τὸ ἔσχατον τοῦ ἄντρου διεβίβασε 
τῇ πείρᾳ χειραγωγήσας, πολλὰ καὶ ἐπιθαρσύνας καὶ ὡς εἰς 
ἑσπέραν ἅμα τῷ Θεαγένει φοιτήσειν κατεπαγγειλάμενος <pb/> 
(οὐ γὰρ ἐπιτρέψειν αὐτῷ συμπλακῆναι τοῖς πολεμίοις ἀλλὰ 
διαδράσεσθαι τὴν μάχην), οὐδὲν φθεγξαμένην ἀλλ' ὥσπερ 
θανάτῳ τῷ κακῷ βεβλημένην καὶ ὥσπερ ψυχῆς τοῦ Θεαγένους
 ἀφῃρημένην, ἄπνουν καὶ σιγῶσαν ἀπολιπὼν ἀνεδύετο 
τοῦ σπηλαίου· </p>
</div>
<div type="section" n="4">
<p><seg type="new-citation"/> καὶ τὸν οὐδὸν ἐπαγαγὼν καί τι καὶ ἐπιδακρύσας
 αὑτόν τε τῆς ἀνάγκης κἀκείνην τῆς τύχης ὅτι 
μονονουχὶ ζῶσαν εἴη καταθάψας καὶ τὸ φαιδρότατον τῶν 
ἐν ἀνθρώποις Χαρίκλειαν νυκτὶ καὶ ζόφῳ παραδεδωκώς, 
ἀπέτρεχεν ὡς τὸν Θύαμιν καὶ καταλαμβάνει ζέοντα πρὸς 
τὴν μάχην καὶ αὐτόν τε ἅμα τῷ Θεαγένει λαμπρῶς ἐξωπλισμένον
 καὶ τοὺς ἤδη παρ' αὐτὸν συνειλεγμένους πρὸς 
τὸ μανικώτερον τῷ λόγῳ παρασκευάζοντα. </p>
</div>
<div type="section" n="5">
<p><seg type="new-citation"/> Στὰς γὰρ 
εἰς μέσους ἔλεγε «Συστρατιῶται, προτρέπειν μὲν ὑμᾶς οὐκ 
οἶδ' ὅτι δεῖ διὰ πλειόνων, αὐτούς τε ὑπομνήσεως οὐδὲν 
δεομένους ἀλλὰ βίον ἀεὶ τὸν πόλεμον ἡγουμένους καὶ ἄλλως 
τῆς ἀπροσδοκήτου τῶν ἐναντίων ἐφόδου τὸ παρέλκον τῶν 
λόγων ὑποτεμνομένης· ὧν γὰρ ἐν ἔργοις οἱ πολέμιοι, τούτους
 μὴ διὰ τῶν ὁμοίων σὺν τάχει τὴν ἄμυναν ἐπάγειν 
παντάπασίν ἐστι τοῦ προσήκοντος ὑστερούντων. </p>
</div>
<div type="section" n="6">
<p><seg type="new-citation"/> Εἰδότες
 οὖν ὡς οὐχ ὑπὲρ γυναικῶν ἐστι καὶ παίδων ὁ λόγος, 
ὃ δὴ πολλοῖς εἰς τὸ παροξῦναι καὶ μόνον πρὸς μάχην ἤρκεσε
 (ταῦτα γὰρ ἡμῖν ἐλάττονος λόγου καὶ τοσαῦτα ἔχειν 
ἔξεσται ὅσα καὶ νικᾶν περιγίνεται), ἀλλ' ὑπὲρ αὐτοῦ τοῦ 
εἶναι καὶ ψυχῶν τῶν ἡμετέρων (οὐ γὰρ ἐπὶ ῥητοῖς ποτε 
λῃστρικὸς ἔληξε πόλεμος οὐδὲ ἐν σπονδαῖς ἔσχε τὴν τελευτήν,
 ἀλλ' ἢ περιεῖναι κρατοῦντας ἢ τεθνάναι τοὺς ἁλόντας <pb/> 
ἀναγκαῖον), οὕτω τοῖς ἐχθίστοις ψυχήν τε ἅμα καὶ σῶμα 
τεθηγμένοι συμπίπτωμεν.» 
<lb/> </p>
</div>
</div>
<div type="chapter" n="30">
<div type="section" n="1">
<p rend="indent(1)">Ταῦτα εἰπὼν τὸν ὑπασπιστὴν περιεσκόπει καὶ 
ὀνομαστὶ Θέρμουθιν ἀνεκάλει πολλάκις· ὡς δὲ ἦν οὐδαμοῦ, 
πολλὰ διαπειλήσας ἐπὶ τὴν πορθμίδα δρομαῖος ἔσπευδεν· ὁ 
γὰρ πόλεμος ἤδη συνερρώγει καὶ παρῆν ὁρᾶν καὶ πόρρωθεν 
τοὺς τὰ ἔσχατα κατὰ τὰς εἰσβολὰς τῆς λίμνης οἰκοῦντας 
ἁλισκομένους. </p>
</div>
<div type="section" n="2">
<p><seg type="new-citation"/> Οἱ γὰρ ἐπεληλυθότες τῶν ὑποπιπτόντων
 ἢ καὶ φυγῇ χρωμένων τὰ σκάφη καὶ τὰς καλύβας ἐνεπίμπρασαν·
 ὑφ' ὧν τῆς φλογὸς ἐπὶ τὸ πλησίον ἕλος διαρριπιζομένης
 καὶ τὸν πολὺν κατ' αὐτὸ κάλαμον σωρηδὸν νεμομένης
 ἄφραστόν τι καὶ ἀφόρητον ἐπὶ τοὺς ὀφθαλμοὺς 
σέλας ἔμπυρον ἐπὶ δὲ τὴν ἀκοὴν ἠχὴ κατάκροτος ἐπεφέρετο.
 </p>
</div>
<div type="section" n="3">
<p><seg type="new-citation"/> Καὶ πολέμου πᾶν εἶδος καὶ ἐνηργεῖτο καὶ ἐξηκούετο,
 τῶν μὲν ἐγχωρίων προθυμίᾳ καὶ ῥώμῃ πάσῃ τὴν 
μάχην ὑφισταμένων, τῶν δὲ τῷ πλήθει καὶ τῆς ἐφόδου τῷ 
ἀπροσδοκήτῳ πλεῖστον ὑπερφερόντων καὶ τοὺς μὲν ἐπὶ γῆς 
ἀναιρούντων τοὺς δὲ εἰς τὴν λίμνην αὐτοῖς σκάφεσι καὶ 
αὐτοῖς οἰκήμασι βαπτιζόντων· ὑφ' ὧν ἁπάντων δοῦπός 
τις πρὸς τὸν ἀέρα συμμιγὴς ἤρετο πεζομαχούντων ὁμοῦ 
καὶ ναυμαχούντων, ὀλλύντων τε καὶ ὀλλυμένων, αἵματι τὴν 
λίμνην φοινιττόντων, πυρὶ καὶ ὕδατι συμπλεκομένων. </p>
</div>
<div type="section" n="4">
<p>Ἅπερ ὡς εἶδέ τε καὶ ἤκουσεν ὁ Θύαμις, ἐνθύμιον αὐτῷ <pb/> 
τὸ ὄναρ γίνεται καθ' ὃ τὴν Ἶσιν ἑώρα καὶ τὸν νεὼν ἅπαντα 
λαμπάδων καὶ θυσιῶν ἀνάμεστον, καὶ ταῦτα ἐκεῖνα εἶναι 
τὰ νῦν δρώμενα· καὶ πρὸς τὰ ἐναντία τῶν προτέρων τὴν 
ὄψιν συνέβαλλεν, ὡς ἔχων οὐχ ἕξει τὴν Χαρίκλειαν, ὑπὸ 
τοῦ πολέμου ταύτης ἀφαιρεθείσης, καὶ ὡς φονεύσει καὶ 
οὐ τρώσει, ξίφει καὶ οὐκ Ἀφροδίτης νόμῳ. </p>
</div>
<div type="section" n="5">
<p><seg type="new-citation"/> Καὶ πολλὰ 
τὴν θεὸν ὡς δολερὰν ὀνειδίσας καὶ δεινὸν ἡγησάμενος εἴ 
τις ἄλλος ἐγκρατὴς ἔσται Χαρικλείας, μικρὸν ἐπισχεῖν 
τοὺς σὺν αὐτῷ κελεύσας καὶ ὡς κατὰ τόπον μένοντας ποιεῖσθαι
 δεήσει τὴν μάχην φράσας † κλοπεύοντας † περὶ τὸ 
νησίδιον καὶ διὰ τῶν πέριξ ἑλῶν κρυφίους τὰς ἐμβολὰς 
ποιουμένους, ἀγαπητῶς γὰρ ἂν καὶ οὕτως ἀντισχεῖν πρὸς 
τὸ πλῆθος τῶν πολεμίων, αὐτός, δῆθεν ὡς τὸν Θέρμουθιν 
ἐπιζητήσων καὶ τοῖς ἑστίοις θεοῖς κατευξόμενος, ἕπεσθαί 
τε μηδενὶ συγχωρήσας, ἐπὶ τὸ δωμάτιον ἐμμανὴς ἀνέστρεφε.
 </p>
</div>
<div type="section" n="6">
<p><seg type="new-citation"/> Δυσανάκλητον δὲ πρὸς ὅπερ ἂν ὁρμήσῃ τὸ βάρβαρον
 ἦθος· κἂν ἀπογνῷ τὴν ἑαυτοῦ σωτηρίαν, προαναιρεῖν 
ἅπαν τὸ φίλον εἴωθεν, ἤτοι συνέσεσθαι αὐτοῖς καὶ μετὰ 
θάνατον ἀπατώμενον ἢ χειρὸς πολεμίας καὶ ὕβρεως 
ἐξαιρούμενον. </p>
</div>
<div type="section" n="7">
<p><seg type="new-citation"/> Ὑφ' ὧν καὶ ὁ Θύαμις τῶν μὲν ἐν χερσὶ 
πάντων ἀμνημονήσας, καὶ ταῦτα ὥσπερ ἄρκυσι τοῖς πολεμίοις
 κεκυκλωμένος, ἔρωτι δὲ καὶ ζηλοτυπίᾳ καὶ θυμῷ 
κάτοχος ἐπὶ τὸ σπήλαιον ἐλθὼν ὡς εἶχε δρόμου καθαλάμενος
 ἐμβοῶν τε μέγα καὶ πολλὰ αἰγυπτιάζων, αὐτοῦ που 
περὶ τὸ στόμιον ἐντυχών τινι Ἑλληνίδι τῇ γλώττῃ προσφθεγγομένῃ, <pb/>
 ἀπὸ τῆς φωνῆς ἐπ' αὐτὴν χειραγωγηθεὶς ἐπιβάλλει
 τε τῇ κεφαλῇ τὴν λαιὰν χεῖρα καὶ διὰ τῶν στέρνων 
παρὰ τὸν μαζὸν ἐλαύνει τὸ ξίφος. 
<lb/> </p>
</div>
</div>
<div type="chapter" n="31">
<div type="section" n="1">
<p rend="indent(1)">Καὶ ἡ μὲν ἔκειτο πικρῶς ἐλεεινόν τε ἅμα καὶ 
ἔσχατον κωκύσασα· ὁ δὲ ἀναδραμὼν καὶ τὸν οὐδὸν ἐπαγαγὼν
 καὶ χοῦν ὀλίγον ἐπιφορήσας καὶ «ταῦτά σοι τὰ παρ' 
ἡμῶν νυμφικὰ δῶρα» σὺν δάκρυσιν εἰπών, ἐπί τε τὰ σκάφη 
παραγενόμενος τούς τε ἄλλους καταλαμβάνει δρασμὸν ἤδη 
βουλεύοντας, τῶν πολεμίων ἐγγύθεν ὁρωμένων, τόν τε Θέρμουθιν
 ἥκοντα καὶ τὸ ἱερεῖον μεταχειριζόμενον. </p>
</div>
<div type="section" n="2">
<p><seg type="new-citation"/> Καὶ 
τὸν μὲν λοιδορησάμενος εἰπών τε ὡς ἔφθη τὸ κάλλιστον 
θυμάτων ἱερουργήσας, ἐπιβαίνει τε τοῦ σκάφους αὐτὸς καὶ 
ὁ Θέρμουθις καὶ τρίτος ὁ ἐρέτης· οὐ γὰρ πλείονας οἷά τε 
φέρειν τὰ λιμναῖα σκάφη ἀπὸ μόνου ξύλου καὶ πρέμνου 
παχέος ἑνὸς ἀγροικότερον κοιλαινόμενα. Συναπαίρει δὲ 
καὶ ὁ Θεαγένης ἅμα τῷ Κνήμωνι καθ' ἕτερον σκάφος, καὶ 
ἄλλος κατ' ἄλλο πορθμεῖον καὶ οὕτως ἅπαντες. </p>
</div>
<div type="section" n="3">
<p><seg type="new-citation"/> Ἐπεὶ 
δὲ τῆς νήσου μικρὸν ἄποθεν ἄραντες καὶ περιπλεύσαντες 
μᾶλλον ἢ ἀποπλεύσαντες ἐπέσχον τὴν εἰρεσίαν καὶ τὰ 
σκάφη διέταττον ἐπὶ μέτωπον ὡς ἐναντίοι τοὺς πολεμίους 
δεξόμενοι, πλησιάσαντες μόνον καὶ μηδὲ τὸ ῥόθιον ὑπενεγκόντες
 οἱ μὲν ἄλλοι πάντες ὁμοῦ τε εἶδον καὶ ἔφευγον, 
οὐδὲ τὸν ἐνυάλιον ἔνιοι κέλαδον ἀνασχόμενοι· </p>
</div>
<div type="section" n="4">
<p><seg type="new-citation"/> ὑπεχώρουν
 δὲ Θεαγένης τε καὶ ὁ Κνήμων, οὐ πρὸς τὸν φόβον τὸ 
πλέον ἐνδόντες· μόνος δὲ ὁ Θύαμις τὸ μέν τι τὴν φυγὴν <pb/> 
ἴσως αἰσχυνόμενος, τάχα δέ που καὶ εἶναι μετὰ Χαρίκλειαν 
οὐκ ἀνεχόμενος, ἐνέβαλλεν ἑαυτὸν τοῖς πολεμίοις. 
<lb/> </p>
</div>
</div>
<div type="chapter" n="32">
<div type="section" n="1">
<p rend="indent(1)">Ἤδη δὲ εἰς χεῖρας ἰόντων ἀνεβόησέ τις 
«οὗτος ἐκεῖνος ὁ Θύαμις· φυλάττου πᾶς»· καὶ παραχρῆμα
 τὰ σκάφη πρὸς κύκλον ἐπιστρέψαντες εἶχον ἐν μέσῳ. 
Τοῦ δὲ ἀμυνομένου καὶ τῷ δόρατι τοὺς μὲν τρώσαντος τοὺς 
δὲ ἀνελόντος, θαύματος ἦν ἐπέκεινα τὸ γινόμενον· εἷς γὰρ 
οὐδεὶς ξίφος οὔτε ἔβαλλεν οὔτε ἐπέφερεν, ἀλλ' ἅπασαν 
ἕκαστος εἰσεφέρετο σπουδὴν ζῶντα λαβεῖν. </p>
</div>
<div type="section" n="2">
<p><seg type="new-citation"/> Ὁ δὲ ἀντεῖχεν
 ἐπὶ πλεῖστον, ἕως ἀφαιρεῖται μὲν τοῦ δόρατος 
πλειόνων ἅμα ἐπιλαβομένων, ἀποβάλλει δὲ καὶ τὸν ὑπασπιστήν,
 λαμπρῶς μὲν συναγωνισάμενον τραυματίαν δὲ 
ὥσπερ ἐδόκει καιρίως γεγενημένον καὶ πρὸς τὸ ἀνέλπιστον 
ἐνδόντα εἴς τε τὴν λίμνην ἑαυτὸν καθέντα καὶ βολῆς ἐκτὸς 
ἐμπειρίᾳ τοῦ νεῖν ἀναδύντα χαλεπῶς τε πρὸς τὸ ἕλος ἀπονηξάμενον
 καὶ ταῦτα οὐδενὸς τὴν ἐπιδίωξιν φροντίσαντος. </p>
</div>
<div type="section" n="3">
<p>Ἤδη γὰρ τὸν Θύαμιν ᾑρήκεσαν καὶ νίκην ὁλόκληρον 
τὴν ἑνὸς ἀνδρὸς ἅλωσιν ἡγοῦντο· καὶ τοσούτοις τοῖς φιλίοις 
ἐλάττους γεγονότες πλέον ἔχαιρον τὸν αὐτόχειρα ζῶντα 
περιέποντες ἢ τοὺς οἰκείους ᾤκτειρον ἀποβεβληκότες. </p>
</div>
<div type="section" n="4">
<p>Οὕτως ἄρα λῃσταῖς καὶ ψυχῶν αὐτῶν ἐστι χρήματα προτιμότερα,
 καὶ τὸ φιλίας ὄνομα καὶ συγγενείας πρὸς ἓν τὸ 
κέρδος ὁρίζεται· ὡς δὴ καὶ τούτοις συνέβαινεν. 
<lb/> </p>
</div>
</div>
<div type="chapter" n="33">
<div type="section" n="1">
<p rend="indent(1)">Ἐτύγχανον μὲν γὰρ ὄντες τῶν τὸν Θύαμιν 
καὶ τοὺς σὺν αὐτῷ κατὰ τὰς Ἡρακλεωτικὰς ἐκβολὰς ἀποδράντων· <pb/>
 ἀγανακτήσαντες δὲ ὅτι τῶν ἀλλοτρίων ἐστέρηντο 
καὶ τὴν ἀφαίρεσιν τῶν σκύλων ὡς ἰδίων περιαλγήσαντες, 
τούς τε ὑπολειφθέντας αὑτῶν οἴκοι συλλεξάμενοι καὶ τὰς 
πέριξ ὁμοίως κώμας ἐπικαλεσάμενοι ἐπὶ ὁμοίᾳ καὶ ἴσῃ τῶν 
ληφθησομένων διανομῇ, τῆς μὲν ἐφόδου κατέστησαν ἡγεμόνες,
 τὸν δὲ Θύαμιν ἐζώγρουν κατὰ τοιάνδε τινὰ αἰτίαν. </p>
</div>
<div type="section" n="2">
<p>Πετόσιρις ἀδελφὸς ἦν αὐτῷ κατὰ τὴν Μέμφιν. Οὗτος 
ἐπιβουλῇ τὴν ἱερωσύνην τῆς προφητείας παρὰ τὸ πάτριον 
τὸν Θύαμιν παρελόμενος νεώτερος αὐτὸς ὤν, τὸν προγενέστερον
 ἐξάρχειν λῃστρικοῦ πυνθανόμενος, δεδιὼς μὴ 
καιροῦ λαβόμενος ἐπέλθοι ποτὲ ἢ καὶ χρόνος τὴν ἐπιβουλὴν
 φωράσειεν, ἅμα δὲ καὶ δι' ὑποψίας εἶναι παρὰ τοῖς 
πολλοῖς αἰσθανόμενος ὡς ἀνῃρηκὼς τὸν Θύαμιν οὐ φαινόμενον,
 χρήματα πάμπολλα καὶ βοσκήματα τοῖς ζῶντα προσκομίσασιν
 εἰς τὰς κώμας τὰς λῃστρικὰς διαπέμπων ἐπεκήρυξεν.
 </p>
</div>
<div type="section" n="3">
<p><seg type="new-citation"/> Ὑφ' ὧν ἁλόντες οἱ λῃσταὶ καὶ μηδὲ παρὰ 
τὸ ζέον τῆς μάχης τῆς μνήμης τὸ κέρδος ἀποβαλόντες, 
ἐπειδή τις ἐγνώρισε, πολλῶν θανάτων ἐζώγρησαν· καὶ τὸν 
μὲν δέσμιον ἐπὶ τὴν γῆν παραπέμπουσι τὴν ἡμίσειαν αὑτῶν 
μοῖραν εἰς τὴν φυλακὴν ἀποκληρώσαντες καὶ πολλὰ τῆς 
δοκούσης φιλανθρωπίας ἐπιμεμφόμενον καὶ τὸν δεσμὸν 
ἀγανακτοῦντα μᾶλλον ἢ θάνατον· οἱ δὲ ὑπόλοιποι πρὸς τὴν 
νῆσον ἐτράπησαν ὡς τὰ ἐπιζητούμενα κειμήλια καὶ σκῦλα 
κατ' αὐτὴν εὑρήσοντες. </p>
</div>
<div type="section" n="4">
<p><seg type="new-citation"/> Ὡς δὲ πᾶσαν ἐπιδραμόντες <pb/> 
καὶ μέρος οὐδὲν ἀζήτητον ἀπολιπόντες οὐδενὶ τῶν ἐλπισθέντων
 ἢ μικροῖς ἐπετύγχανον, εἴ τινα καὶ περιελέλειπτο 
κατὰ τὸ σπήλαιον ὑπὸ γῇ μὴ κρυπτόμενα, πῦρ ἐπὶ τὰς 
σκηνὰς ἐμβαλόντες, ἑσπέρας ἤδη προσιούσης καὶ φόβον 
ἐγκαταμεῖναι τῇ νήσῳ παρεχούσης, δέει τοῦ μὴ λοχηθῆναι 
πρὸς τῶν διαδράντων, ἐπὶ τοὺς οἰκείους ἀπεχώρησαν. <pb/> </p>
</div>
</div>
</div>
<div type="Book" n="2">
<div type="chapter" n="1">
<div type="section" n="1">
<p rend="indent(1)">Ἡ μὲν δὴ νῆσος ὧδε ἐπυρπολεῖτο, τοὺς δὲ ἀμφὶ 
τὸν Θεαγένην καὶ τὸν Κνήμωνα, ἕως μὲν ἥλιος ἦν ὑπὲρ 
γῆν, τὸ κακὸν ἐλάνθανεν· ἡ γὰρ πυρὸς ὄψις ἀμαυροῦται δι' 
ἡμέρας ὑπὸ τῶν ἀκτίνων τοῦ θεοῦ καταυγαζομένη· ἐπειδὴ 
δὲ ἔδυ καὶ νύκτα ἐπῆγεν, ἥ τε φλὸξ ἀπρόσμαχον τὴν αὐγὴν 
ἀπολαβοῦσα καὶ πορρωτάτω διεφαίνετο αὐτοί τε τοῦ ἕλους 
τῇ νυκτὶ θαρροῦντες προέκυψαν καὶ λαμπρῶς ἤδη τὴν 
νῆσον ὑπὸ τοῦ πυρὸς ἐχομένην ὁρῶσι. </p>
</div>
<div type="section" n="2">
<p><seg type="new-citation"/> Καὶ ὁ μὲν 
Θεαγένης παίων τὴν κεφαλὴν καὶ τίλλων τὰς τρίχας 
«ἐρρίφθω» φησὶν «ὁ βίος εἰς τὴν τήμερον· ἠνύσθω 
λελύσθω πάντα, φόβοι, κίνδυνοι, φροντίδες, ἐλπίδες, 
ἔρωτες. Οἴχεται Χαρίκλεια, Θεαγένης ἀπόλωλε. Μάτην 
ὁ δυστυχὴς δειλὸς ἐγενόμην καὶ δρασμὸν ὑπέστην ἄνανδρον
 σοί, γλυκεῖα, περισῴζων ἐμαυτόν. </p>
</div>
<div type="section" n="3">
<p><seg type="new-citation"/> Οὐ μὴν ἔτι 
σωθήσομαι σοῦ, φιλτάτη, κειμένης, οὐδὲ τῷ κοινῷ τῆς 
φύσεως νόμῳ, τὸ χαλεπώτατον, οὐδὲ ἐν χερσὶν ἀπολιπούσης
 τὸν βίον αἷς ἠβουλήθης· ἀλλὰ πυρός, οἴμοι, γέγονας <pb/>
 ἀνάλωμα, τοιαύτας ἐπί σοι λαμπάδας ἀντὶ τῶν νυμφικῶν
 τοῦ δαίμονος ἅψαντος· καὶ δεδαπάνηται τὸ ἐξ ἀνθρώπων
 κάλλος ὥστε μηδὲ λείψανον τῆς ἀψευδοῦς ὡραιότητος
 διὰ νεκροῦ γοῦν ὑπολελεῖφθαι τοῦ σώματος. Ὢ τῆς 
ὠμότητος καὶ τῆς ἀρρήτου τοῦ δαίμονος βασκανίας· προσαφῄρηταί
 με καὶ τὰ τελευταῖα περιβαλεῖν· ἐσχάτων καὶ 
ἀψύχων φιλημάτων ἀπεστερήθην.» 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Καὶ ταῦτα λέγοντος καὶ τὸ ξίφος περισκοποῦντος 
ὁ Κνήμων ἀθρόον τῆς χειρὸς ἀπεκρούσατο καὶ «τί ταῦτα»
 ἔλεγεν «ὦ Θεάγενες; τί τὴν οὖσαν θρηνεῖς; Ἔστι 
Χαρίκλεια καὶ σῴζεται· θάρσει.» Τοῦ δὲ «πρὸς ἄφρονας 
ταῦτα καὶ παῖδας, ὦ Κνήμων» εἰπόντος, «ἀπολώλεκάς με 
τὸν ἥδιστον ἀφελόμενος θάνατον», ἐπώμνυεν ὁ Κνήμων 
καὶ ἅπαντα ἔλεγε, τὸ πρόσταγμα τοῦ Θυάμιδος, τὸ σπήλαιον,
 ὡς καθῆκεν αὐτός, ὡς ἔχει φύσεως τὸ ἄντρον, ὡς 
οὐδὲν δέος εἰς τὸ βάθος διικνεῖσθαι τὸ πῦρ ὑπὸ τῶν 
ἀπείρων ἑλιγμῶν ἀνακοπτόμενον. </p>
</div>
<div type="section" n="2">
<p><seg type="new-citation"/> Ἀνέπνει πρὸς ταῦτα 
ὁ Θεαγένης καὶ πρὸς τὴν νῆσον ἔσπευδε καὶ τὴν οὐ παροῦσαν
 τῷ νῷ περιέβλεπε καὶ θάλαμον ἑαυτῷ τὸ σπήλαιον
 ἀνέπλαττε τοὺς ἐσομένους αὐτῷ κατ' αὐτὸ θρήνους 
ἀγνοῶν. Ἀνήγοντο οὖν ἐσπουδασμένως αὐτερέται τὸν πλοῦν 
ἀνύοντες, ὁ γὰρ δὴ πορθμεύων αὐτοῖς κατὰ τὴν πρώτην 
συμβολὴν καθάπερ ἀπὸ ὕσπληγος τῆς βοῆς ἀπεσφενδόνητο.
 </p>
</div>
<div type="section" n="3">
<p><seg type="new-citation"/> Τῇδε οὖν κἀκεῖσε παρεφέροντο τοῦ εὐθέος οἷα 
δὴ ἀπειρίᾳ τε τὴν εἰρεσίαν οὐχ ὁμοζυγοῦντες καί τι 
καὶ ἀνέμου πρὸς ἐναντίον ἐμπίπτοντος. <pb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ἀλλ' ἐνίκα τὴν ἀτεχνίαν τῆς γνώμης τὸ πρόθυμον,
 χαλεπῶς τε καὶ σὺν ἱδρῶτι πολλῷ τῇ νήσῳ προσορμίσαντες
 ὡς εἶχον τάχους ἐπὶ τὰς σκηνὰς ἀνέτρεχον. Καὶ 
τὰς μὲν καταλαμβάνουσιν ἤδη κατῃθαλωμένας καὶ τῷ 
τόπῳ μόνῳ γνωριζομένας τὸν λίθον δὲ τὸν οὐδὸν τοῦ σπηλαίου
 τὸ κάλυμμα διαφαινόμενον. </p>
</div>
<div type="section" n="2">
<p><seg type="new-citation"/> Ὁ γὰρ ἄνεμος ἐπίφορος
 ταῖς καλύβαις ἐμπνεύσας, καὶ οἷα δὴ λεπτοῖς καλάμοις
 καὶ τούτοις ἑλείοις διαπλόκους τῇ ῥιπῇ κατὰ πάροδον
 καταφλέξας, μικροῦ καὶ ἰσόπεδον ἐπεδείκνυ τὸ ὑποκείμενον,
 τῆς μὲν φλογὸς ὀξέως μαρανθείσης καὶ εἰς τέφραν 
ἀναλυθείσης, τῆς δὲ σποδιᾶς τῆς μὲν πολλῆς τῷ ῥοίζῳ 
παρενεχθείσης, ὀλίγης δὲ τῆς ὑπολειπομένης πρὸς τὸ 
πνέον ἁπάσης σχεδὸν ἐναποσβεσθείσης καὶ πρὸς τὸ βάσιμον
 ἀποψυγείσης. </p>
</div>
<div type="section" n="3">
<p><seg type="new-citation"/> Δᾷδας οὖν ἡμιφλέκτους ἀνευρόντες 
καὶ λείψανα καλάμων ἐξάψαντες καὶ τὸ στόμιον ἀνοίξαντες 
κατέθεον ἡγουμένου τοῦ Κνήμωνος. Ἐπεὶ δὲ ὀλίγον ὑπέβησαν
 ἀθρόον ὁ Κνήμων ἀνέκραγεν «ὦ Ζεῦ, τί τοῦτο; 
ἀπολώλαμεν· ἀνῄρηται Χαρίκλεια»· καὶ τό τε λαμπάδιον 
εἰς τὴν γῆν καταβαλὼν ἀπέσβεσε καὶ τὼ χεῖρε τοῖς ὀφθαλμοῖς
 ἐπαγαγὼν εἰς γόνυ τε ὀκλάσας ἐθρήνει. </p>
</div>
<div type="section" n="4">
<p><seg type="new-citation"/> Ὁ δὲ 
Θεαγένης ὥσπερ τινὸς πρὸς βίαν ὤσαντος ἐπὶ τὸ σῶμα 
τῆς κειμένης κατενεχθείς, ὁ μὲν ἐπὶ πλεῖστον ἀπρὶξ 
εἴχετο καὶ προσεπεφύκει πανταχόθεν ἐναγκαλιζόμενος, ὁ 
δὲ Κνήμων ὅλον ὄντα πρὸς τῷ πάθει καταμαθὼν καὶ τῇ 
συμφορᾷ βεβαπτισμένον δεδιώς τε μή τι κακὸν ἑαυτὸν 
ἐργάσηται, τὸ ξίφος ὑφαιρεῖ λάθρα τῆς θήκης ὑπὸ τὴν <pb/> 
πλευρὰν αἰωρουμένης καὶ μόνον καταλιπὼν ἀνέδραμεν ὡς 
τὰς δᾷδας ἀναψόμενος. 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Κἀν τούτῳ τραγικόν τι καὶ γοερὸν ὁ Θεαγένης 
βρυχώμενος «ὢ πάθους ἀτλήτου» φησὶν «ὢ συμφορᾶς 
θεηλάτου. Τίς οὕτως ἀκόρεστος Ἐρινὺς τοῖς ἡμετέροις 
κακοῖς ἐνεβάκχευσε φυγὴν τῆς ἐνεγκούσης ἐπιβαλοῦσα, 
κινδύνοις θαλασσῶν κινδύνοις πειρατηρίων ὑποβαλοῦσα, 
λῃσταῖς παραδοῦσα, πολλάκις τῶν ὄντων ἀλλοτριώσασα; </p>
</div>
<div type="section" n="2">
<p>Ἓν μόνον ἀντὶ πάντων ὑπελείπετο καὶ τοῦτο ἀνήρπασται·
 κεῖται Χαρίκλεια καὶ πολεμίας χειρὸς ἔργον ἡ 
φιλτάτη γεγένηται, δῆλον μὲν ὡς σωφροσύνης ἀντεχομένη
 καὶ ἐμοὶ δῆθεν ἑαυτὴν φυλάττουσα· κεῖται δ' οὖν 
ὅμως ἡ δυστυχής, οὐδὲν μὲν αὐτὴ τῆς ὥρας ἀποναμένη, 
εἰς οὐδὲν δὲ ὄφελος ἐμοὶ γενομένη. Ἀλλ' ὦ γλυκεῖα, 
πρόσφθεγξαι τὰ τελευταῖα καὶ εἰωθότα· ἐπίσκηψον εἴ τι 
καὶ κατὰ μικρὸν ἐμπνεῖς. </p>
</div>
<div type="section" n="3">
<p><seg type="new-citation"/> Οἴμοι, σιωπᾷς καὶ τὸ μαντικὸν
 ἐκεῖνο καὶ θεηγόρον στόμα σιγὴ κατέχει καὶ ζόφος 
τὴν πυρφόρον καὶ χάος τὴν ἐκ τῶν ἀνακτόρων κατείληφεν· 
ὀφθαλμοὶ δὲ ἀφεγγεῖς οἱ πάντας τῷ κάλλει καταστράψαντες,
 οὓς οὐκ εἶδεν ὁ φονεύσας, οἶδα ἀκριβῶς, Ἀλλ' ὦ 
τί ἄν σέ τις ὀνομάσειε; νύμφην; ἀλλ' ἀνύμφευτος· γαμετήν;
 ἀλλ' ἀπείρατος. Τίνα οὖν ἀνακαλέσω; τίνα προσφθέγξομαι
 λοιπόν; Ἦ ἄρα τὸ πάντων ὀνομάτων ἥδιστον 
Χαρίκλειαν; </p>
</div>
<div type="section" n="4">
<p><seg type="new-citation"/> Ὦ Χαρίκλεια, θάρσει· πιστὸν ἔχεις τὸν 
ἐρώμενον· ἀπολήψῃ με μικρὸν ὕστερον· ἰδοὺ γάρ σοι χοὰς 
ἐπάξω τὰς ἐμαυτοῦ σφαγὰς καὶ σπείσομαι τὸ σοὶ φίλον <pb/> 
αἷμα τοὐμόν· ἕξει δὲ ἡμᾶς αὐτοσχέδιον μνῆμα τόδε τὸ 
σπήλαιον. Ἔξεσται πάντως ἀλλήλοις συνεῖναι μετὰ γοῦν 
θάνατον εἰ καὶ ζῶσιν ὁ δαίμων οὐκ ἐπέτρεψε.» 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Καὶ ἅμα λέγων ἐπέβαλε τὴν χεῖρα ὡς τὸ ξίφος 
σπασόμενος. Ὡς δὲ οὐχ εὕρισκεν «ὦ Κνήμων» ἐβόησεν 
«ὥς με ἀπολώλεκας· προσηδίκησας δὲ καὶ Χαρίκλειαν 
τῆς ἡδίστης αὐτὴν κοινωνίας ἤδη δεύτερον ἀποστερήσας.» </p>
</div>
<div type="section" n="2">
<p>Καὶ ταῦτα διεξιόντος ἐκ μυχῶν τοῦ σπηλαίου φωνῆς 
τις ἦχος ἐξηκούετο «Θεάγενες» καλούσης, ὁ δὲ οὐδὲν 
ταραχθεὶς ὑπήκουσέ τε καὶ «ἥξω φιλτάτη ψυχή» ἔλεγεν 
«εὔδηλος εἶ περὶ γῆν ἔτι φερομένη, τὸ μὲν † διότι † τοιούτου 
σώματος οὗ πρὸς βίαν ἐξηλάθης ἀποστατεῖν οὐ φέρουσα, 
τὸ δὲ διὰ τὸ ἄταφον ἴσως ὑπὸ νερτερίων εἰδώλων εἰργομένη.»
 </p>
</div>
<div type="section" n="3">
<p><seg type="new-citation"/> Κἀν τούτῳ τοῦ Κνήμωνος ἅμα δᾳσὶν ἡμμέναις 
ἐπιστάντος αὖθις ὁ αὐτὸς ἦχος ἐξηκούετο καὶ ἦν τὸ λεγόμενον
 «Θεάγενες». Ὁ δὲ Κνήμων ἀναβοήσας «ὦ θεοί» 
ἔφη «οὐ Χαρικλείας ἐστὶν ἡ φωνή; σῴζεσθαί μοι δοκεῖ, 
Θεάγενες. ἀπὸ γὰρ τῶν ἐσχάτων καὶ καθ' ὃ μέρος αὐτὴν 
οἶδα τοῦ ἄντρου καταλιπὼν ἡ φωνή μοι βάλλει τὴν ἀκοήν.» </p>
</div>
<div type="section" n="4">
<p>»Οὐ παύσῃ» ἔφη ὁ Θεαγένης «ἀπατῶν με πολλάκις;» 
«Καὶ μὴν ἀπατῶ σε καὶ ἀπατῶμαι τὸ μέρος» εἶπεν ὁ Κνήμων
 «εἰ Χαρίκλειαν οὖσαν ταυτηνὶ τὴν κειμένην εὕροιμεν.»
 Καὶ ἅμα λέγων ἀνέστρεφεν ἐπ' ὄψιν τὴν κειμένην
 καὶ ἰδὼν «τί τοῦτο» ἀνέκραγεν «ὦ δαίμονες τεράστιοι;
 Θίσβης ἡ ὄψις»· ὑπέβη τε εἰς τοὐπίσω καὶ τρόμῳ 
συσχεθεὶς ἀχανὴς εἱστήκει. <pb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Ὁ δὲ Θεαγένης ἔμπνους ἐκ τῶνδε γενόμενος 
καὶ πρὸς τὸ εὔελπι τὴν γνώμην ἐπιστρέφων ἀνεκαλεῖτό 
τε λειποψυχοῦντα τὸν Κνήμωνα καὶ παρὰ τὴν Χαρίκλειαν 
ὡς ὅτι τάχιστα ποδηγεῖν ἱκέτευε. Μικρὸν οὖν διαλιπὼν εἰς 
ἑαυτόν τε γενόμενος ὁ Κνήμων τὴν κειμένην αὖθις ἐπεσκοπεῖτο.
 </p>
</div>
<div type="section" n="2">
<p><seg type="new-citation"/> Ἡ δὲ ἦν ἀληθῶς ἡ Θίσβη καὶ ξίφος τε πλησίον
 ἐκπεπτωκὸς ἐγνώριζεν ἀπὸ τῆς λαβῆς, ὃ παρὰ τὸν 
φόνον ὁ Θύαμις ὑπὸ θυμοῦ καὶ σπουδῆς ἐναπέλιπε τῇ 
σφαγῇ, καὶ δέλτον τινὰ τῶν στέρνων ὑπὸ τῇ μασχάλῃ 
προκύπτουσαν ἀνελόμενος ἐπειρᾶτό τι τῶν ἐγγεγραμμένων 
ἐπιέναι. Ἀλλ' ὁ Θεαγένης οὐκ εἴα λιπαρῶς ἐγκείμενος καὶ 
«τὴν φιλτάτην» λέγων «κομιζώμεθα πρότερον, εἰ μή τις 
ἡμᾶς παίζει καὶ νυνὶ δαίμων· ταῦτα δὲ ἐξέσται καὶ μετὰ 
ταῦτα γινώσκειν.» </p>
</div>
<div type="section" n="3">
<p><seg type="new-citation"/> Ἐπείθετο ὁ Κνήμων καὶ τήν τε 
δέλτον ἐπικομιζόμενοι καὶ τὸ ξίφος ἀνελόμενοι παρὰ τὴν 
Χαρίκλειαν ἔσπευδον. Ἡ δὲ χερσί τε ἅμα καὶ ποσὶν ἐπὶ τὴν 
αὐγὴν ἀνερπύσασα προσδραμοῦσά τε τῷ Θεαγένει τοῦ αὐχένος
 ἐξήρτητο. Καὶ ἡ μὲν «ἔχω σε, Θεάγενες», ὁ δὲ 
«ζῇς μοι, Χαρίκλεια» πολλάκις ἔλεγον καὶ τέλος εἰς τοὔδαφος
 ἀθρόον καταφέρονται καὶ εἴχοντο ἀλλήλων ἄναυδοι 
μὲν ἀλλ' ὥσπερ ἡνωμένοι καὶ μικροῦ ἔδει ἀποθνῄσκειν 
αὐτούς. </p>
</div>
<div type="section" n="4">
<p><seg type="new-citation"/> Οὕτως ἄρα καὶ τὸ χαρᾶς ὑπερβάλλον εἰς 
ἀλγεινὸν περιέστη πολλάκις καὶ τῆς ἡδονῆς τὸ ἄμετρον 
ἐπίσπαστον λύπην ἐγέννησεν. Ὣς δὴ κἀκεῖνοι παρ' ἐλπίδα 
σωθέντες ἐκινδύνευον, ἕως ὁ Κνήμων πίδακά τινα διαμώμενος
 καὶ τὴν συρρυεῖσαν κατὰ βραχὺ νοτίδα κοίλαις ταῖς <pb/> 
χερσὶν ὑδρευσάμενος τὸ πρόσωπόν τε αὐτῶν ἐπέρραινε καὶ 
θαμὰ τῶν ῥινῶν ἐπαφώμενος ἐπὶ τὸ φρονεῖν ἐπανήγαγεν. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Οἱ δὲ ἑτέρως μὲν ἀλλήλοις ἐντυχόντες κειμένους 
δὲ ἑαυτοὺς καταλαβόντες, ὀρθωθέντες τε ἀθρόον ἠρυθρίων 
τὸν Κνήμωνα (καὶ πλέον ἡ Χαρίκλεια) θεωρὸν τῶνδε γεγενημένον
 καὶ νέμειν συγγνώμην ἱκέτευον. Ὁ δὲ ἐπιμειδιάσας
 καὶ πρὸς τὸ φαιδρότερον αὐτοὺς ἀνιεὶς «ταῦτα μὲν» 
ἔφη «καὶ ἐπαίνων ἄξια κατ' ἐμὲ κριτὴν καὶ ἄλλον ὅστις 
ἔρωτι προσπαλαίσας ἡττήθη τε τὴν μάχην ἡδέως καὶ 
τὰ ἐκείνου σωφρόνως ἔγνωκεν ἀπαραίτητα πτώματα. </p>
</div>
<div type="section" n="2">
<p>Ἀλλ' ἐκεῖνα, ὦ Θεάγενες, οὔτε ἐπαινεῖν εἶχον ὑπερῃσχυνόμην
 τε ὁρῶν ὡς ἀληθῶς ὅτε τὴν ξένην καὶ προσήκουσαν
 οὐδαμόθεν γυναῖκα περιπεσὼν ἐθρήνεις ἀγεννῶς καὶ 
ταῦτα περιεῖναι καὶ ζῆν σοι τὴν φιλτάτην ἐμοῦ διατεινομένου.»
 Καὶ ὁ Θεαγένης «παῦε» φησὶν «ὦ Κνήμων, 
διαβάλλων με πρὸς Χαρίκλειαν, ἣν ἐθρήνουν ἐν ἀλλοτρίῳ 
σώματι, ταύτην εἶναι τὴν κειμένην ἡγούμενος. </p>
</div>
<div type="section" n="3">
<p><seg type="new-citation"/> Ἐπεὶ 
δὲ ἀπάτην ἐκεῖνα θεῶν τις εὖ γε ποιῶν ἔδειξεν, ὥρα σοι 
σαυτὸν ὑπομνῆσαι τῆς ἄγαν ἀνδρείας, ὑφ' ἧς ἐθρήνεις μὲν 
ἐμοῦ τἀμὰ πρότερος τὴν δὲ ἀπροσδόκητον τῆς κειμένης 
ἐπίγνωσιν ὥσπερ ἐπὶ σκηνῆς δαίμονας ἀπεδίδρασκες, ἔνοπλος
 καὶ ξιφήρης τὴν γυναῖκα, νεκρὰν καὶ ταύτην, ὑποφεύγων
 ὁ γενναῖος καὶ Ἀττικὸς πεζομάχος.» 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Ἐγέλασαν πρὸς ταῦτα βραχύ τι καὶ βεβιασμένον
 οὐδὲ τοῦτο ἀδάκρυτον ἀλλ' ὡς ἂν ἐν τοσαύτῃ συμφορᾷ <pb/> 
πλέον τῷ θρήνῳ κεκερασμένον. Μικρὸν οὖν ἡ Χαρίκλεια 
διαλιποῦσα καὶ τὴν παρειὰν ὑπὸ τὸ οὖς ἐπικνῶσα 
«μακαρίζω μὲν» ἔφη «τὴν θρηνηθεῖσαν ὑπὸ Θεαγένους ἢ 
καὶ φιληθεῖσαν, ὥς φησι Κνήμων, ἥτις ποτὲ καί ἐστιν. </p>
</div>
<div type="section" n="2">
<p>Ἀλλ' εἰ μή τί με δακνομένην ἔρωτι ὑπονοεῖν μέλλετε, 
τίς ἄρα ἦν ἡ εὐδαίμων ἐκείνη καὶ δακρύων ἀξιωθεῖσα 
Θεαγενείων καὶ τίνα τρόπον τὴν ἄγνωστον ὡς ἐμὲ φιλεῖν 
ἐξηπατήθης, ἐβουλόμην εἴ πῃ γινώσκεις μανθάνειν.» 
Καὶ ὃς «θαυμάσεις μὲν» ἔφη «Θίσβην δ' οὖν εἶναι Κνήμων
 ὅδε φησὶ τὴν Ἀθηναίαν ἐκείνην τὴν ψάλτριαν τὴν 
τῶν εἰς αὐτὸν ἐπιβουλῶν καὶ Δημαινέτην ποιήτριαν.» </p>
</div>
<div type="section" n="3">
<p>Τῆς δὲ Χαρικλείας ἐκπεπληγμένης καὶ «πῶς ἦν εἰκός, 
ὦ Κνήμων,» εἰπούσης «τὴν ἐκ μέσης τῆς Ἑλλάδος ἐπ' 
ἐσχάτοις γῆς Αἰγύπτου καθάπερ ἐκ μηχανῆς ἀναπεμφθῆναι;
 πῶς δὲ καὶ ἐλάνθανεν ἡμᾶς δεῦρο κατιόντας;» 
«Ταῦτα μὲν οὐκ ἔχω λέγειν» ἀπεκρίνατο πρὸς αὐτὴν ὁ 
Κνήμων· «ἃ δ' οὖν ἔχω γινώσκειν ἀμφ' αὐτῇ τοιάδε ἐστίν· </p>
</div>
<div type="section" n="4">
<p>Ἐπειδὴ γὰρ ἡ Δημαινέτη μετὰ τὴν ἀπάτην εἰς τὸν βόθρον
 ἑαυτὴν ἀπεκρήμνισεν, ὁ δὲ πατὴρ ἐξήγγειλε τῷ δήμῳ 
τὸ γεγενημένον, παρὰ μὲν τὴν πρώτην ἐτύγχανε συγγνώμης, 
καὶ αὐτὸς μὲν ὅπως ἂν κάθοδον ἔμοιγε λάβοι παρὰ τοῦ 
δήμου καὶ κατὰ ζήτησιν ἐκπλεύσειε τὴν ἐμὴν διετίθετο, 
ἡ δὲ Θίσβη τὴν ἀσχολίαν τὴν ἐκείνου σχολὴν ἑαυτῆς 
ἐποιεῖτο καὶ τοῖς συμποσίοις ἀδεῶς ἑαυτήν τε καὶ τὴν 
τέχνην ἐξεμίσθου. </p>
</div>
<div type="section" n="5">
<p><seg type="new-citation"/> Καί ποτε καὶ παρευδοκιμήσασα 
τὴν Ἀρσινόην ἀναβεβλημένον αὐλοῦσαν ἐπίτροχον αὐτὴ <pb/> 
ψάλλουσα καὶ γλαφυρὸν τῇ κιθάρᾳ προσᾴδουσα, ἔλαθεν 
ἑταιρικὴν ζηλοτυπίαν σὺν πολλῷ καθ' ἑαυτῆς κινήσασα, καὶ 
πλέον ὅτε τις αὐτὴν Ναυκρατίτης ἔμπορος ὑπόχρυσος 
ὄνομα Ναυσικλῆς ἐνηγκαλίζετο, τὴν Ἀρσινόην καὶ ταῦτα 
πρότερον γινωσκομένην αὐτῷ παραγκωνισάμενος, ἐπειδὴ 
κυρτουμένην αὐτῇ τὴν παρειὰν ἐν τοῖς αὐλήμασιν εἶδε καὶ 
πρὸς τὸ βίαιον τῶν φυσημάτων ἀπρεπέστερον ἐπὶ τὰς 
ῥῖνας ἀνισταμένην τό τε ὄμμα πιμπράμενον καὶ τῆς 
οἰκείας ἕδρας ἐξωθούμενον. 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ὑφ' ὧν οἰδουμένη τῷ χόλῳ καὶ ζήλῳ πυρακτουμένη
 τοῖς οἰκείοις τῆς Δημαινέτης προσιοῦσα τὴν κατ' 
αὐτῆς ἐπιβουλὴν ὑπὸ τῆς Θίσβης ἐξηγόρευσε, τὰ μὲν αὐτὴ 
καθ' αὑτὴν ὑποτοπήσασα τὰ δὲ καὶ τῆς Θίσβης αὐτῇ παρὰ 
τὴν ἑταιρίαν ἐξειπούσης. </p>
</div>
<div type="section" n="2">
<p><seg type="new-citation"/> Συστάντες οὖν ἐπὶ τὸν 
πατέρα τὸν ἐμὸν οἱ κατὰ γένος τῇ Δημαινέτῃ προσήκοντες 
καὶ τοὺς δεινοτάτους τῶν ῥητόρων πρὸς τὴν κατηγορίαν 
ἐπὶ πολλοῖς χρήμασιν ἀναβιβασάμενοι, ἄκριτον καὶ ἀνέλεγκτον
 ἀνῃρῆσθαι τὴν Δημαινέτην ἐβόων καὶ τὴν μοιχείαν 
προκάλυμμα τοῦ φόνου συγκεῖσθαι διεξῄεσαν καὶ ἐπιδεικνύναι
 τὸν μοιχὸν ἢ ζῶντα ἢ καὶ τεθνηκότα ἠξίουν ἢ καὶ 
τοὔνομα φράζειν μόνον ἠνάγκαζον, καὶ τέλος τὴν Θίσβην 
εἰς βασάνους ἐξῄτουν. </p>
</div>
<div type="section" n="3">
<p><seg type="new-citation"/> Ὡς δὲ ὑποσχόμενος ὁ πατὴρ 
οὐκ εἶχε παραδιδόναι, προϊδομένης ταῦτα ἐκείνης ἔτι τῆς <pb/> 
δίκης συνισταμένης καὶ (οὕτω συγκείμενον αὐτῇ πρὸς τὸν 
ἔμπορον) δρασμῷ χρησαμένης, ὁ δῆμος ἀγανακτήσας φονέα 
μὲν οὐκ ἔκρινεν ἅπαντα ὡς ἔσχεν ὑποθέμενον, ὡς δὲ 
συναίτιον τῆς τε εἰς Δημαινέτην ἐπιβουλῆς καὶ τῆς ἐμῆς 
ἀδίκου φυγῆς τοῦ τε ἄστεος ἐδίωξε καὶ δημεύσει τῶν 
ὄντων ἐζημίωσε, τοιαύτης τῶν δευτέρων γάμων τῆς πείρας 
ἀπονάμενον. </p>
</div>
<div type="section" n="4">
<p><seg type="new-citation"/> Οὕτω μὲν ἡ κακίστη Θίσβη καὶ δίκας ὑπ' 
ὄψεσι νυνὶ ταῖς ἐμαῖς ὑποσχοῦσα τῶν Ἀθηνῶν ἐξέπλευσε. 
Καὶ ταῦτα μόνον ἔχω γινώσκειν Ἀντικλέους τινὸς κατὰ 
τὴν Αἴγιναν ἐξαγγείλαντος, ᾧ καὶ δεύτερον εἰς τὴν Αἴγυπτον
 συνέπλευσα, εἴ πῃ κατὰ τὴν Ναύκρατιν ἀνεύροιμι τὴν 
Θίσβην καὶ εἰς τὰς Ἀθήνας ἐπαναγαγὼν λύσαιμι μὲν τὰς 
κατὰ τοῦ πατρὸς ὑπονοίας τε καὶ αἰτίας, ἀπαιτήσαιμι δὲ 
τῶν εἰς πάντας ἡμᾶς ἐπιβουλῶν τὰς δίκας. </p>
</div>
<div type="section" n="5">
<p><seg type="new-citation"/> Ἔνθα δὴ 
νυνὶ καὶ σὺν ὑμῖν ἐξετάζομαι, τὴν δὲ αἰτίαν καὶ ὅπως καὶ 
ὅσα τοὺς μεταξὺ χρόνους ὑποστάς, εἰσαῦθις ἀκούσεσθε· 
τὸ δὲ ὅπως ἡ Θίσβη κατὰ τὸ ἄντρον καὶ πρὸς τίνων ἀνῄρηται,
 θεοῦ τινος ἂν ἴσως δεήσει φράζοντος. 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Ἀλλ' εἰ δοκεῖ, τὴν δέλτον ἣν πρὸς τοῖς στέρνοις 
αὐτῆς εὑρήκαμεν ἐπισκοπῶμεν· εἰκός τι πλέον ἐντεῦθεν 
ἡμᾶς ἐκμαθεῖν.» Ἐδόκει ταῦτα καὶ διανοίξας ἐπήρχετο, 
καὶ ἦν τὰ ἐγγεγραμμένα τοιάδε· «Κνήμωνι τῷ δεσπότῃ ἡ 
πολεμία καὶ ἐπαμύνασα Θίσβη. Πρῶτα μὲν εὐαγγελίζομαί 
σοι τὴν Δημαινέτης τελευτὴν δι' ἐμοῦ μὲν ὑπὲρ σοῦ γενομένην, <pb/>
 τὸ δὲ ὅπως, εἴ με προσδέξαιο, παροῦσα διηγήσομαι.
 </p>
</div>
<div type="section" n="2">
<p><seg type="new-citation"/> Ἔπειτα φράζω κατὰ τήνδε με νυνὶ εἶναι τὴν 
νῆσον δεκάτην ἤδη ταύτην ἡμέραν πρός τινος τῶν τῇδε 
λῃστῶν ἁλοῦσαν, ὃς καὶ ὑπασπιστὴς εἶναι τοῦ λῃστάρχου 
θρύπτεται κἀμὲ κατακλείσας ἔχει μηδὲ ὅσον προκύψαι 
τῶν θυρῶν ἐπιτρέπων, ὡς μὲν αὐτός φησι, διὰ φιλίαν τὴν 
περὶ ἐμὲ ταύτην ἐπιθεὶς τὴν τιμωρίαν, ὡς δὲ ἔχω συμβάλλειν,
 ἀφαιρεθῆναί με πρός τινος δεδιώς. </p>
</div>
<div type="section" n="3">
<p><seg type="new-citation"/> Ἀλλ' ἐγώ 
σε θεῶν τινος ἐνδόντος καὶ εἶδον, ὦ δέσποτα, παριόντα καὶ 
ἐγνώρισα καὶ τήνδε σοι τὴν δέλτον διὰ τῆς συνοίκου πρεσβύτιδος
 λάθρα διεπεμψάμην, τῷ καλῷ καὶ Ἕλληνι καὶ φίλῳ 
τοῦ ἄρχοντος ἐγχειρίζειν φράσασα. Ἐξελοῦ δή με χειρῶν 
λῃστρικῶν καὶ ὑπόδεξαι τὴν σαυτοῦ θεραπαινίδα· καὶ εἰ 
μὲν βούλει, σῷζε μαθὼν ὡς ἃ μὲν ἀδικεῖν ἔδοξα βιασθεῖσα, 
ἃ δὲ τετιμώρημαι τὴν σοὶ πολεμίαν ἑκοῦσα διεπραξάμην. </p>
</div>
<div type="section" n="4">
<p>Εἰ δὲ ἔχει σέ τις ἀμετάβλητος ὀργή, κέχρησο ταύτῃ 
κατ' ἐμοῦ πρὸς ὃ βούλει· μόνον ὑπὸ σὲ γενοίμην εἰ καὶ 
τεθνάναι δέοι· βέλτιον γὰρ ὑπὸ χειρῶν ἀνῃρῆσθαι τῶν σῶν 
καὶ κηδείας μεταλαβεῖν Ἑλληνικῆς ἢ θανάτου βαρυτέραν 
ζωὴν καὶ φίλτρον βαρβαρικὸν ἔχθρας ἀνιαρότερον τὴν 
Ἀττικὴν ἀνέχεσθαι.» 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Τοιαῦτα μὲν ἡ Θίσβη καὶ ἡ δέλτος ἔφραζεν, ὁ δὲ 
Κνήμων «ὦ Θίσβη» ἔφη «σὺ μὲν καλῶς ποιοῦσα τέθνηκας
 καὶ γέγονας ἡμῖν αὐτάγγελος τῶν ἑαυτῆς συμφορῶν <pb/> 
ἐξ αὐτῶν ἐγχειρίσασα τῶν σῶν σφαγῶν τὴν διήγησιν. 
Οὕτως ἄρα τιμωρὸς Ἐρινὺς γῆν ἐπὶ πᾶσαν, ὡς ἔοικεν, 
ἐλαύνουσά σε οὐ πρότερον ἔστησε τὴν ἔνδικον μάστιγα 
πρὶν καὶ ἐν Αἰγύπτῳ με τυγχάνοντα τὸν ἠδικημένον θεατὴν
 ἐπιστῆσαι τῆς κατὰ σοῦ ποινῆς. </p>
</div>
<div type="section" n="2">
<p><seg type="new-citation"/> Ἀλλὰ τί ἦν ἄρα, 
ὃ καὶ πάλιν σε κατ' ἐμοῦ τεχναζομένην καὶ σοφιστεύουσαν
 διὰ τοῦ γράμματος ἡ δίκη προαφείλετο τῶν ἐγχειρημάτων;
 Ὡς κἀγώ σε καὶ κειμένην ἔχω δι' ὑποψίας καὶ 
σφόδρα δέδοικα μὴ καὶ πλάσμα ἐστὶν ἡ Δημαινέτης τελευτὴ 
κἀμὲ μὲν ἠπάτησαν οἱ ἐξαγγείλαντες σὺ δὲ καὶ διαπόντιος 
ἥκεις ἑτέραν καθ' ἡμῶν σκηνὴν Ἀττικὴν καὶ ἐν Αἰγύπτῳ 
τραγῳδήσουσα.» </p>
</div>
<div type="section" n="3">
<p><seg type="new-citation"/> «Οὐ παύσῃ» ἔφη ὁ Θεαγένης 
«ἄγαν ἀνδριζόμενος εἴδωλά τε καὶ σκιὰς εὐλαβούμενος; 
οὐ γὰρ δὴ κἀμέ τε καὶ τὴν ἐμὴν ὄψιν εἴποις ἂν ὡς ἐγοήτευσεν,
 οὐδὲν κοινωνοῦντα τοῦ δράματος. Ἀλλ' ἡ μὲν 
κεῖται σῶμα νεκρὸν ὡς ἀληθῶς καὶ τούτου γε ἕνεκα θάρσει 
παντοίως, ὦ Κνήμων· τίς δὲ ἄρα ποτέ ἐστιν ὁ σὸς εὐεργέτης
 ὁ ταύτην ἀνῃρηκὼς ἢ πῶς δεῦρο καθειμένην ἢ πότε, 
σφόδρα διαπορῶν ἐκπέπληγμαι.» </p>
</div>
<div type="section" n="4">
<p><seg type="new-citation"/> «Τὰ μὲν ἄλλα οὐκ 
ἔχω λέγειν» ἔφη ὁ Κνήμων, «ὁ δὲ ἀνῃρηκὼς ὡς ἐπίπαν 
ἐστὶ Θύαμις, εἰ δεῖ τῷ ξίφει τεκμαίρεσθαι ὃ παρὰ τὴν 
σφαγὴν εὑρήκαμεν· ἐκείνου γὰρ εἶναι γνωρίζω καὶ τὸ ἐπίσημον
 τουτὶ τῆς λαβῆς ἐλέφας εἰς ἀετὸν ἐκτετόρευται.» </p>
</div>
<div type="section" n="5">
<p>»Ἆρ' οὖν εἴποις ἂν» φησὶν ὁ Θεαγένης «καὶ ὅπως 
ποτὲ καὶ δι' ἣν αἰτίαν ἔδρα τὸν φόνον;» «Καὶ πῶς ταῦτα <pb/> 
ἂν εἰδείην;» ἀπεκρίνατο «οὐ γὰρ δὴ μαντικόν με τόδε τὸ 
σπήλαιον ἀνέδειξε καθάπερ τὸ ἄδυτον τῆς Πυθοῦς [καὶ 
ἐν Τροφωνίου λόγος θεοφρονεῖν τοὺς ὑπελθόντας].» Ἀνῴμωξαν
 ἀθρόον ὁ Θεαγένης καὶ ἡ Χαρίκλεια καὶ «ὦ Πυθοῖ 
καὶ Δελφοί» θρηνοῦντες ἐβόων, ὁ δὲ Κνήμων ἐκπέπληκτο
 καὶ ὅ τι πεπόνθοιεν πρὸς τὸ ὄνομα τῆς Πυθοῦς 
οὐκ εἶχε συμβάλλειν. 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Καὶ οἱ μὲν ἐν τούτοις ἦσαν· ὁ δὲ Θέρμουθις ὁ 
τοῦ Θυάμιδος ὑπασπιστής, ἐπειδὴ κατὰ τὴν μάχην τρωθεὶς
 ἀπενήξατο πρὸς τὴν γῆν, νυκτὸς ἐπιγενομένης πορθμείῳ
 φερομένῳ κατὰ τὸ ἕλος ἐκ τῶν ναυαγίων ἐπιτυχὼν 
ἑαυτόν τε ἐνθέμενος, ἐπὶ τὴν νῆσον καὶ παρὰ τὴν Θίσβην 
ἔσπευδε. </p>
</div>
<div type="section" n="2">
<p><seg type="new-citation"/> Ταύτην ὀλίγων πρόσθεν ἡμερῶν ἀγομένην 
ὑπὸ τοῦ ἐμπόρου τοῦ Ναυσικλέους κατά τινα στενὴν τῆς 
ὑπερωρείας ὁδὸν λοχήσας ὁ Θέρμουθις ἀφῄρητο· παρὰ δὲ 
τὸν τοῦ πολέμου θόρυβον καὶ τὴν τῶν ἐναντίων ἔφοδον, 
ὅτε αὐτὸν οἴσοντα τὸ ἱερεῖον ἀπέστειλεν ὁ Θύαμις, ἔξω 
βελῶν ποιούμενος καὶ περισῴζειν ἑαυτῷ βουλόμενος ἔλαθεν 
εἰς τὸ σπήλαιον καθεὶς καὶ πρὸς τὸν τάραχον καὶ τὴν 
σπουδὴν αὐτοῦ που περὶ τὸ στόμιον καταλιπών. </p>
</div>
<div type="section" n="3">
<p><seg type="new-citation"/> Ἔνθα 
ὡς ἐνεβλήθη, κατὰ τὴν πρώτην ἐγκαταμείνασαν δέει τε 
τῶν παρόντων φόβων καὶ ἀγνοίᾳ τῶν πρὸς τὰ βάθη φερουσῶν
 ἀτραπῶν ἐντυχὼν ὁ Θύαμις ὡς Χαρίκλειαν ἀνῄρει 
τὴν Θίσβην. Παρὰ δὴ ταύτην ὡς διαδρᾶσαν τὸν ἐκ τοῦ <pb/> 
πολέμου κίνδυνον ὁ Θέρμουθις ἐπειγόμενος, ἐπειδὴ τῇ νήσῳ 
προσέσχεν, ὡς εἶχε τάχους ἐπὶ τὰς σκηνὰς ἀνέτρεχε. </p>
</div>
<div type="section" n="4">
<p>Καὶ αἱ μὲν ἦσαν οὐδὲν ἔτι πλὴν ὅτι τέφρα, τὸ δὲ στόμιον
 ἀπὸ τοῦ λίθου χαλεπῶς ἀνευρὼν καλάμους τε εἴ πῄ 
τινες ἔτι σμυχόμενοι περιελείφθησαν ἁψάμενος, κατέθεεν 
ὡς εἶχε σπουδῆς ὀνομαστί τε Θίσβην ἐκάλει, μέχρι τοῦ 
ὀνόματος ἑλληνίζων· ὡς δὲ εἶδε κειμένην, ἐπὶ πολὺ μὲν 
ἀχανὴς εἱστήκει. </p>
</div>
<div type="section" n="5">
<p><seg type="new-citation"/> Τέλος δὲ θροῦν τινα καὶ βόμβον 
αἰσθόμενος ἐκ τῶν κοίλων τοῦ σπηλαίου φερόμενον, διελέγοντο
 γὰρ ἔτι πρὸς ἑαυτοὺς Θεαγένης τε καὶ Κνήμων, 
τούτους ἐκείνους εἶναι τοὺς σφαγέας τῆς Θίσβης εἴκαζε 
καὶ ἀμηχάνως εἶχεν ὅ τι καὶ δράσειεν, ὑπὸ μὲν θυμοῦ 
λῃστρικοῦ καὶ βαρβαρικῆς ὀργῆς πλέον τότε δι' ἐρωτικὴν 
ἀποτυχίαν ἐπιτεινομένης ὁμόσε χωρεῖν αὐτόθι τοῖς νομιζομένοις
 αἰτίοις ἐπειγόμενος, ἀπορίᾳ δὲ ὅπλων καὶ ξίφους 
ἄκων πρὸς ἐγκράτειαν καταστελλόμενος. 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Ἐδόκει δὴ αὐτῷ βέλτιον εἶναι μὴ ὡς πολέμιον 
ἐντυγχάνειν τὴν πρώτην, εἰ δὲ εὐπορήσειεν ἀμυντηρίου 
μετιέναι τοὺς πολεμίους. Καὶ οὕτω κρίνας ἐφίσταται τοῖς 
ἀμφὶ τὸν Θεαγένην ἄγριόν τε καὶ τραχὺ περισκοπῶν καὶ 
τὸ κρυπτόμενον βούλημα τῆς ψυχῆς τῷ βλέμματι καταμηνύων.
 </p>
</div>
<div type="section" n="2">
<p><seg type="new-citation"/> Οἱ δὲ ὡς εἶδον ἄνδρα γυμνὸν ἀπροσδόκητον 
τραυματίαν φονῶντα τὴν ὄψιν, ἡ μὲν Χαρίκλεια καὶ πρὸς 
τὰ κοιλότερα τοῦ σπηλαίου κατεδύετο, τάχα μὲν καὶ εὐλαβηθεῖσα
 πλέον δὲ ἄρα καταισχυνθεῖσα τὴν γυμνὴν καὶ οὐκ 
εὐσχήμονα τοῦ φανέντος ὄψιν· ὁ δὲ Κνήμων ἠρέμα καὶ 
ὑπεδίδρασκε, γνωρίζων μὲν τὸν Θέρμουθιν ὁρῶν δὲ παρ' <pb/> 
ἐλπίδα καί τι τῶν ἀτοπωτέρων αὐτὸν ἐγχειρήσειν προσδοκῶν.
 </p>
</div>
<div type="section" n="3">
<p><seg type="new-citation"/> Ἀλλὰ τὸν Θεαγένην οὐ κατέπληττεν ἡ θέα μᾶλλον
 ἢ παρώξυνε καὶ τό τε ξίφος ἐπανετείνετο ὡς πατάξων
 εἴ τι παράλογον ἐγχειροίη καὶ «στῆθι» ἔλεγεν 
«οὗτος ἢ βεβλήσῃ· βέβλησαι δὲ οὐδέπω διότι σε καὶ κατὰ 
μικρὸν ἐγνώρισα καὶ τέως ἀμφίβολος ἥκεις τὴν γνώμην.» </p>
</div>
<div type="section" n="4">
<p>Ἐδεῖτο ὑποπεσὼν ὁ Θέρμουθις, ἱκέτης ἐκ τοῦ καιροῦ
 μᾶλλον ἢ τοῦ τρόπου γενόμενος καὶ τὸν Κνήμωνα 
πρὸς ἐπικουρίαν ἐπεκαλεῖτο καὶ σῴζεσθαι δίκαιος εἶναι 
πρὸς αὐτῶν ἔλεγεν, ἀδικεῖν τε οὐδὲν καὶ τῶν φιλίων εἰς 
τὴν παρελθοῦσαν ἡμέραν γεγενῆσθαι καὶ παρὰ φίλους ἥκειν 
διατεινόμενος. 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Ἐπεκλᾶτο πρὸς ταῦτα ὁ Κνήμων καὶ προσελθὼν
 ἀνέστησέ τε τῶν γονάτων ἐχόμενον τοῦ Θεαγένους καὶ 
ποῦ Θύαμις ἐπυνθάνετο συνεχῶς. </p>
</div>
<div type="section" n="2">
<p><seg type="new-citation"/> Ὁ δὲ πάντα ἔλεγεν, 
ὡς συνέρραξε τοῖς πολεμίοις, ὡς ἐμβαλὼν εἰς μέσους 
ἐμάχετο οὔτε ἐκείνων οὔτε ἑαυτοῦ φειδόμενος, ὡς ἀνῄρει 
μὲν ἀεὶ τὸν ὑπὸ χεῖρας γινόμενον ἐδορυφορεῖτο δὲ αὐτὸς 
ἀπὸ κηρύγματος πάντα τινὰ Θυάμιδος φείδεσθαι παρεγγυῶντος,
 καὶ τέλος ὡς ἐκεῖνος μὲν ὅ τι καὶ γέγονεν οὐκ 
ἔχοι λέγειν αὐτὸς δὲ τραυματίας ἀπενήξατο πρὸς τὴν γῆν 
καὶ τὸ παρὸν κατὰ ζήτησιν ἥκοι τῆς Θίσβης ἐπὶ τὸ σπήλαιον.
 </p>
</div>
<div type="section" n="3">
<p><seg type="new-citation"/> Οἱ δὲ τί διαφέρουσαν αὐτῷ ἢ πόθεν γενομένην 
ἐπιζητοίη Θίσβην ἠρώτων. Ἔλεγε καὶ ταῦτα ὁ Θέρμουθις 
καὶ διηγεῖτο ὡς ἐμπόρων ἀφείλετο, ὡς ἠράσθη μανικῶς, <pb/> 
καὶ τὸν μὲν ἄλλον ἔκρυπτεν ἔχων χρόνον παρὰ δὲ τὴν ἔφοδον
 τῶν πολεμίων καθῆκεν εἰς τὸ σπήλαιον, καὶ νῦν 
εὑρίσκοι πρός τινων ἀνῃρημένην οὓς οὐκ ἔχοι μὲν γινώσκειν
 μαθεῖν δ' ἂν ἡδέως ὑπὲρ τοῦ γνῶναι καὶ τὴν αἰτίαν. </p>
</div>
<div type="section" n="4">
<p>Καὶ ὁ Κνήμων ἄγαν ἐσπουδασμένως «Θύαμίς ἐστιν 
ὁ σφαγεύς» ἔλεγεν, ἀπολύσασθαι τῆς ὑποψίας ἑαυτὸν 
ἐπειγόμενος, καὶ μαρτύριον ἐπεδείκνυ τὸ ξίφος ὃ παρὰ 
τὴν σφαγὴν εὑρήκεσαν. </p>
</div>
<div type="section" n="5">
<p><seg type="new-citation"/> Ὡς δὲ εἶδεν ὁ Θέρμουθις ἔτι 
τοῦ αἵματος ἀποστάζον καὶ τὸν πρὸ ὀλίγου φόνον θερμὸν 
ἔτι τὸν σίδηρον ἀποπτύοντα ἐγνώρισέ τε εἶναι Θυάμιδος, 
βαθύ τι καὶ βύθιον στενάξας καὶ τὸ γεγονὸς ὅπως εἶχεν 
ἀμηχανῶν, ἀχλύι καὶ σιγῇ κάτοχος ἐπὶ τὸ στόμιον ἀνεδύετο
 τοῦ σπηλαίου καὶ παρὰ τὸ σῶμα τῆς κειμένης 
ἥκων ἐπιθείς τε τοῖς στέρνοις τὴν κεφαλὴν «ὦ Θίσβη» 
ἔλεγε καὶ τοῦτο πολλάκις καὶ πλέον οὐδέν, ἕως τὸ ὄνομα 
κατὰ μέρος ἀποτέμνων καὶ κατὰ μικρὸν ἐκλείπων ἔλαθεν 
εἰς ὕπνον ἐμπεσών. 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Τῷ δὲ Θεαγένει καὶ τῇ Χαρικλείᾳ συνάμα τῷ 
Κνήμωνι πάντων ἔννοια τῶν καθ' ἑαυτοὺς ἀθρόον ἐπεισῄει,
 καὶ σκοπεῖν μέν τι βουλομένοις ἐῴκεσαν τῶν δὲ 
παρελθόντων ἀλγεινῶν τὸ πλῆθος καὶ τῶν παρουσῶν 
συμφορῶν τὸ ἄπορον καὶ τῶν προσδοκωμένων τὸ ἄδηλον 
ἐζόφου τῆς ψυχῆς τὸ λογιζόμενον. Εἰς ἀλλήλους τε ἐπὶ 
πλεῖστον ἑώρων καὶ ἕκαστος τὸν ἕτερον εἰπεῖν τι προσδοκῶν
 εἶτα ἀποτυγχάνων εἰς γῆν τὸ βλέμμα ἐπέστρεφε <pb/> 
καὶ ἀνανεύσας αὖθις ἀνέπνευσε στεναγμῷ τὸ πάθος ἐπικουφίσας.
 </p>
</div>
<div type="section" n="2">
<p><seg type="new-citation"/> Καὶ τέλος κλίνει μὲν ἑαυτὸν εἰς γῆν ὁ 
Κνήμων, ὀκλάζει δὲ ἐπὶ πέτραν ὁ Θεαγένης, ῥίπτει δὲ ἐπὶ 
τοῦτον ἑαυτὴν ἡ Χαρίκλεια, καὶ τὸν ὕπνον ἐπὶ πολὺ μὲν 
ἐπιφερόμενον διωθοῦντο βουλήν τινα στήσασθαι τῶν παρόντων
 ἐπιθυμοῦντες, λειποθυμίᾳ δὲ καὶ πόνοις ἐνδόντες 
φύσεως νόμῳ καὶ ἄκοντες ἐπείθοντο καὶ πρὸς ἡδὺ κῶμα 
διὰ τὸ ὑπερβάλλον τῆς λύπης ὠλίσθησαν. Οὕτως ἄρα ποτὲ 
σώματος πάθει καὶ τὸ νοερὸν τῆς ψυχῆς συνομολογεῖν 
ἠνέσχετο. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Ἐπεὶ δὲ μικρὸν ἐσπάσαντο ὕπνου καὶ τοσοῦτον 
ὅσον τὰ ἄκρα τῶν βλεφάρων ἐπιλεᾶναι, τῇ Χαρικλείᾳ τῇδε 
ξυγκείμενον ὄναρ ἐφοίτησεν· ἀνὴρ τὴν κόμην αὐχμηρὸς 
καὶ τὸ βλέμμα ὑποκαθήμενος καὶ τὴν χεῖρα ἔναιμος ἐμβαλὼν
 τὸ ξίφος τὸν ὀφθαλμὸν αὐτῇ τὸν δεξιὸν ἐξῄρητο. </p>
</div>
<div type="section" n="2">
<p>Ἡ δὲ ἀνέκραγέ τε αὐτίκα καί οἱ τὸν ὀφθαλμὸν ἀνηρπάσθαι
 λέγουσα τὸν Θεαγένην ἐκάλει. Καὶ ὁ μὲν παρῆν 
αὐτίκα πρὸς τὴν κλῆσιν καὶ τὸ πάθος ὑπερήλγει καθάπερ 
καὶ τῶν ἐνυπνίων συναισθανόμενος, ἡ δὲ τῷ τε προσώπῳ 
τὴν χεῖρα ἐπέβαλλε καὶ τὸ μέρος ὃ κατὰ τὸ ὄναρ ἀπώλεσεν
 ἐπαφωμένη πάντοθεν ἐπεζήτει. </p>
</div>
<div type="section" n="3">
<p><seg type="new-citation"/> Ὡς δὲ ἦν ὄναρ 
«ὄναρ ἦν» ἔλεγεν, «ἔχω τὸν ὀφθαλμόν· θάρσει Θεάγενες.» <pb/>
 Ἀνέπνευσε πρὸς τὴν ἀκοὴν ὁ Θεαγένης καὶ 
«εὖ μὲν ποιοῦσα» ἔφη «τὰς ἡλιακὰς ἀκτῖνας ἀποσῴζεις.
 Τί δὲ ἦν ὅ μοι πέπονθας; ἢ τίς ἡ περί σε πτοία 
γέγονεν;» «Ἀνὴρ ὑβριστὴς» ἔφη «καὶ ἀτάσθαλος καὶ 
οὐδὲ τὴν σὴν ἄμαχον καταδείσας ῥώμην κειμένῃ μοι πρὸς 
τοῖς σοῖς γόνασιν ἐπεκώμαζε ξιφήρης καὶ τὸν ὀφθαλμὸν 
ᾤμην ὡς ἐξεῖλε τὸν δεξιόν· καὶ εἴθε γε ὕπαρ ἦν καὶ μὴ 
ὄναρ, ὦ Θεάγενες, τὸ φανέν.» </p>
</div>
<div type="section" n="4">
<p><seg type="new-citation"/> Τοῦ δὲ «εὐφήμησον» 
εἰπόντος καὶ διότι τοῦτο λέγοι πυνθανομένου, «διότι 
βέλτιον ἦν» ἔφη «θατέρῳ με τῶν ὀφθαλμῶν ἐλαττωθῆναι 
ἤπερ ἐπὶ σοὶ φροντίζειν· ὡς σφόδρα δέδοικα μὴ εἰς σὲ 
τείνει τὸ ἐνύπνιον, ὃν ὀφθαλμὸν ἐγὼ καὶ ψυχὴν καὶ πάντα 
ἐμαυτῆς πεποίημαι.» </p>
</div>
<div type="section" n="5">
<p><seg type="new-citation"/> «Παῦσαι» ἔλεγεν ὁ Κνήμων, 
ἐπηκροᾶτο γὰρ ἁπάντων πρὸς τὴν ἐξ ἀρχῆς βοὴν τῆς Χαρικλείας
 ἀφυπνισμένος, «ἐμοὶ γὰρ ἄλλῃ πῃ φράζεσθαι τὸ 
ὄναρ καταφαίνεται· καὶ εἴγε σοι πατέρες εἰσὶν ἀπόκριναι.» 
Τῆς δὲ ὁμολογούσης καὶ «εἴποτε ἦσαν» εἰπούσης, 
«οὐκοῦν τὸν πατέρα σοι τεθνηκέναι νόμιζε» ἔλεγε. </p>
</div>
<div type="section" n="6">
<p>»Τοῦτο δὲ ὧδε συμβάλλω· τοῦ προελθεῖν εἰς τὸν τῇδε 
βίον καὶ τοῦδε τοῦ φωτὸς μεταλαβεῖν τοὺς φύντας ἴσμεν 
αἰτίους, ὥστε εἰκότως ἐπὶ πατέρα καὶ μητέρα τὴν ὀμμάτων
 συζυγίαν ὡς ἂν φωτεινὴν αἴσθησιν καὶ ὁρατῶν ὑπουργὸν
 οἱ ὄνειροι σοφίζονται.» «Βαρὺ μὲν» ἔφη «καὶ 
τοῦτο» ἡ Χαρίκλεια «πλὴν ἀλλ' ἔστω γε ἀληθὲς μᾶλλον ἢ 
τὸ ἕτερον, καὶ νικήσειεν ὁ παρὰ σοὶ τρίπους ἐγὼ δὲ ψευδόμαντις <pb/>
 ἀποφανθείην.» </p>
</div>
<div type="section" n="7">
<p><seg type="new-citation"/> «Ταῦτα μὲν οὕτως ἔσται 
καὶ χρὴ πιστεύειν» ἔλεγεν ὁ Κνήμων, «ἡμεῖς δὲ ὀνειρώττειν
 ὡς ἀληθῶς ἐοίκαμεν, ἐνύπνια μὲν καὶ φαντασίας 
ἐξετάζοντες, τῶν δὲ καθ' ἑαυτοὺς περίσκεψιν οὐδ' ἡντιναοῦν
 προτιθέντες· καὶ ταῦτα ἕως ἔξεστι, τοῦ Αἰγυπτίου 
τούτου (ἔλεγε δὲ τὸν Θέρμουθιν) ἀπολειπομένου καὶ 
νεκροὺς ἔρωτας ἀναπλάττοντος καὶ θρηνοῦντος.» 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Ὑπολαβὼν οὖν ὁ Θεαγένης «ἀλλ' ὦ Κνήμων» 
ἔφη «ἐπειδή σε θεῶν τις ἡμῖν συνῆψε καὶ συνέμπορον 
τῶν δυστυχημάτων πεποίηκεν, ἄρχε βουλῆς· τόπων τε 
γὰρ τῶν τῇδε καὶ φωνῶν ἔμπειρος καὶ ἄλλως ἡμεῖς νωθέστεροι
 συνεῖναι τὸ δέον, πλείονι κλύδωνι κακῶν βεβυθισμένοι.»
 </p>
</div>
<div type="section" n="2">
<p><seg type="new-citation"/> Μικρὸν οὖν ἐπιστήσας ὁ Κνήμων τοιάδε ἔφη· 
«Κακῶν μέν, ὦ Θεάγενες, ἄδηλον ὅστις πλεονεκτεῖ· 
ἀφθόνως γὰρ κἀμοὶ τῶν συμφορῶν ὁ δαίμων ἐπήντλησεν. 
Ἐπειδὴ δὲ τὰ παριστάμενα ὡς προγενεστέρῳ κελεύετε 
λέγειν, ἡ μὲν νῆσος ἥδε, ὡς ὁρᾶτε, ἔρημος καὶ πλέον ἡμῶν 
οὐδέν. Καὶ χρυσοῦ μὲν καὶ ἀργύρου καὶ ἐσθῆτος ἀφθονία, 
πολλὰ γὰρ τάδε ἃ κατὰ τὸ σπήλαιον ὑμῶν τε ἀφελόμενοι 
ἄλλων τε ἀποσυλήσαντες ὁ Θύαμις καὶ οἱ σὺν αὐτῷ κατέθεντο·
 σίτου δὲ καὶ ἐπιτηδείων ἄλλων οὐδὲ ὄνομα περιλέλειπται.
 </p>
</div>
<div type="section" n="3">
<p><seg type="new-citation"/> Δέος δὲ διαφθαρῆναι μὲν καταμείναντας 
λιμῷ διαφθαρῆναι δὲ ἐφόδῳ τινῶν ἤτοι τῶν ἐναντίων 
πάλιν ἐλθόντων, ἢ καὶ διὰ τῶν σὺν ἡμῖν γεγονότων, εἰ 
καθ' ἕν ποτε συλλεγέντες καὶ τὸν ἐνθάδε θησαυρὸν οὐκ <pb/> 
ἀγνοοῦντες ἐπέλθοιεν διὰ τὰ χρήματα· τότε οὐκ ἂν φθάνοιμεν
 παραπολλύμενοι ἢ ταῖς ὕβρεσι ταῖς ἐκείνων τὸ 
φιλανθρωπότερον ἐκκείμενοι. </p>
</div>
<div type="section" n="4">
<p><seg type="new-citation"/> Ἄλλως τε γὰρ ἄπιστον 
τὸ βουκόλων γένος καὶ νῦν πλέον ὅτε τοῦ καταστέλλοντος 
τὴν γνώμην πρὸς τὸ σωφρονέστερον ἄρχοντος ἀμοιροῦσιν· 
Ἀπολειπτέον οὖν ἡμῖν καὶ φευκτέον ὡς ἄρκυς τινὰς καὶ 
δεσμωτήριον τὴν νῆσον, ἀποπέμψαντας πρότερον τὸν Θέρμουθιν
 πρόφασιν ὡς πευσόμενον καὶ πολυπραγμονήσοντα 
εἴ τι περὶ τοῦ Θυάμιδος ἔχοι μανθάνειν. </p>
</div>
<div type="section" n="5">
<p><seg type="new-citation"/> Ῥᾷόν τε γὰρ 
ἐφ' ἑαυτῶν ἂν σκοποῖμεν καὶ ἐγχειροῖμεν τὰ πρακτέα καὶ 
ἄλλως ἄνδρα ἐκποδὼν ποιήσασθαι καλόν, φύσει τε ἀβέβαιον
 καὶ λῃστρικὸν καὶ δύσεριν τὸ ἦθος, πρὸς δὲ καὶ 
ὑποψίας τι φέροντα εἰς ἡμᾶς τῆς Θίσβης ἕνεκα καὶ οὐκ 
ἂν παυσόμενον εἰ μὴ ἐπιβουλεύσειεν, εἰ καιροῦ λάβοιτο.» 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Ἐπῃνέθη ταῦτα καὶ ἐδόκει γίνεσθαι καὶ 
ὁρμήσαντες ἐπὶ τὸ στόμιον τοῦ σπηλαίου (καὶ γάρ τι καὶ 
ἡμέρας ἤδη ξυνίεσαν) διανέστησάν τε τὸν Θέρμουθιν 
ὁλοσχερῶς τῷ ὕπνῳ κατεσχημένον καὶ ὅσα εἰκὸς ἦν τῶν 
βουλευθέντων φράσαντες καὶ ῥᾳδίως ὑπόκουφον ἄνδρα 
πείσαντες, 
</p>
</div>
<div type="section" n="2">
<p><seg type="new-citation"/> τό τε σῶμα τῆς Θίσβης εἴς τι κοῖλον 
ἐνθέντες καὶ τὴν τέφραν τὴν ἐκ τῶν σκηνῶν ὅσα γῆν 
ἐπιφορήσαντες καὶ τὰ εἰωθότα διὰ τὴν ὁσίαν ἐξ ὧν ὁ καιρὸς
 ἐδίδου πληρώσαντες καὶ δάκρυα καὶ θρήνους ἀντὶ 
πάντων τῶν νομιζομένων ἐναγίσαντες, ἐξέπεμπον μὲν ἐφ' 
ἣν ἔδοξε βουλὴν τὸν Θέρμουθιν. </p>
</div>
<div type="section" n="3">
<p><seg type="new-citation"/> Ὁ δὲ βραχὺ προελθὼν
 ἀνέστρεφέ τε καὶ οὐκ ἂν ἔφη μόνος πορεύεσθαι οὐδὲ <pb/> 
ἀναρρίψειν τοσοῦτον κίνδυνον κατασκοπῆς, εἰ μὴ καὶ Κνήμων
 ἐθέλοι κοινωνεῖν τῆς πράξεως. Ἀποδειλιῶντα δὴ πρὸς 
ταῦτα τὸν Κνήμωνα θεασάμενος ὁ Θεαγένης, καὶ γὰρ 
φράζων τὰ λεχθέντα πρὸς τοῦ Αἰγυπτίου δῆλος ἦν ὑπεραγωνιῶν,
 «σὺ δὲ» ἔφη «τὴν μὲν γνώμην ἐρρωμένος 
τις ἄρα ἦσθα, τὸ λῆμα δὲ ἀσθενέστερος· γνωρίζω δέ σε 
ἄλλοις τε καὶ οὐχ ἥκιστα τοῖς νῦν. </p>
</div>
<div type="section" n="4">
<p><seg type="new-citation"/> Ἀλλὰ θῆγε τὸ 
φρόνημα καὶ πρὸς τὸ ἀνδρειότερον ὄρθου τὴν γνώμην· τὸ 
μὲν γὰρ παρὸν ἀναγκαῖον δοκεῖ οὕτω συντίθεσθαι τοῦ μή 
τινα τοῦ δρασμοῦ λαβεῖν αὐτὸν ὑπόνοιαν, καὶ συμπορεύεσθαι
 τὴν πρώτην, δέος δὲ δήπουθεν οὐδὲν ἀνόπλῳ τὴν χεῖρα 
ξυνιέναι ξιφήρη καὶ πεφραγμένον αὐτόν, καιροῦ δὲ λαβόμενον
 ἐγκαταλεῖψαι διαλαθόντα καὶ ἥκειν παρ' ἡμᾶς οὗπερ 
ἂν συνθώμεθα· συνθώμεθα δέ, εἰ δοκεῖ, κώμην τινὰ πλησίον,
 εἴ πῃ γινώσκεις ἥμερον.» </p>
</div>
<div type="section" n="5">
<p><seg type="new-citation"/> Εὖ λέγειν ἔδοξε τῷ 
Κνήμωνι καὶ Χέμμιν τινὰ κώμην οὕτω καλουμένην ἔφραζεν, 
εὐδαίμονά τε καὶ πολυάνθρωπον καὶ ταῖς ὄχθαις τοῦ Νείλου
 πρὸς ἐπιτειχισμὸν τῶν βουκόλων ἐπὶ λόφου παρῳκημένην·
 ἀπέχειν δὲ περαιωθεῖσι τὴν λίμνην στάδια οὐ 
πολλῷ λειπόμενα τῶν ἑκατόν· δεῖν δὲ εὐθὺς πρὸς μεσημβρίαν
 ὁρῶντας ἰέναι. 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">«Χαλεπῶς μὲν» ἀπεκρίνατο ὁ Θεαγένης «Χαρικλείας
 γε ταύτης ἕνεκα τοῦ βαδίζειν μακρότερον ἀήθως 
ἐχούσης· ἐλευσόμεθα δ' οὖν ὅμως εἰς πτωχοὺς καὶ τοὺς 
διὰ τροφὴν ἀγύρτας ἑαυτοὺς μεταπλάσαντες.» «Νὴ Δία» <pb/> 
εἶπεν ὁ Κνήμων· «καὶ γὰρ τῶν ὄψεων σφόδρα διεστραμμένως
 ἔχετε, ἡ δὲ Χαρίκλεια καὶ πλέον ἅτε καὶ τὸν ὀφθαλμὸν 
ἀρτίως ἐκκεκομμένη· καὶ ἐμοὶ δοκεῖτε τοιοίδε ὄντες οὐκ 
ἀκόλους ἀλλ' ἄοράς τε καὶ λέβητας αἰτήσειν.» </p>
</div>
<div type="section" n="2">
<p><seg type="new-citation"/> Πρὸς 
ταῦτα ἐμειδίασαν ὀλίγον καὶ βεβιασμένον καὶ μόνοις τοῖς 
χείλεσιν ἐπιτρέχον, ὅρκοις δὲ πιστωσάμενοι τὰ δόξαντα 
καὶ μήποτε ἀπολείψειν ἀλλήλους ἑκόντες ἐπιμαρτυράμενοι 
τοὺς θεοὺς ἔπραττον ὡς ἐβούλετο ἡ σκέψις. </p>
</div>
<div type="section" n="3">
<p><seg type="new-citation"/> Ὁ μὲν δὴ 
Κνήμων καὶ ὁ Θέρμουθις ἅμα ἡλίῳ τὴν λίμνην περαιωθέντες
 ἐχώρουν δι' ὕλης τινὸς βαθείας καὶ τὸ λάσιον δυσδιέξοδον
 παρεχομένης· ἡγεῖτο δὲ ὁ Θέρμουθις, τοῦτο τοῦ 
Κνήμωνος καὶ εἰπόντος καὶ βουληθέντος, πρόφασιν μὲν 
αὐτῷ τὴν ἐμπειρίαν τῆς δυσχωρίας ἀναθέντος καὶ ἡγεμονεύειν
 τὴν ὁδὸν ἐπιτρέψαντος πλέον δὲ τὸ ἀσφαλὲς ἑαυτῷ 
περιποιοῦντος καὶ καιρὸν τοῦ διαδρᾶναι προετοιμάζοντος. </p>
</div>
<div type="section" n="4">
<p>Ἐπεὶ δὲ προϊόντες ἐνέτυχον ποίμναις (οἱ δὲ νομεύοντες 
ἀπέδρασαν καὶ πρὸς τὸ πυκνότερον τῆς ὕλης κατέδυσαν), 
κριόν τινα τῶν ἡγουμένων καταθύσαντες ἐπί τε τοῦ πυρὸς
 ὃ προητοίμαστο τοῖς νομεῦσιν ἀφαυήναντες ἐνεφοροῦντο
 τῶν κρεῶν, οὐδὲ τὴν ἀποχρῶσαν ὄπτησιν ἀναμείναντες,
 ἐπειγομένης ὑπὸ τοῦ λιμοῦ τῆς γαστρός. </p>
</div>
<div type="section" n="5">
<p><seg type="new-citation"/> Οἷον 
οὖν λύκοι τινὲς ἢ θῶες ἐλάφυσσον τὰ ἀεὶ τετμημένα καὶ 
πρὸς ὀλίγον τῷ πυρὶ μεμολυσμένα, τὰ δὲ ἡμίοπτα ταῖς παρειαῖς
 ἐν τῇ βρώσει τοῦ αἵματος ἀπέσταζεν. Ὡς δὲ 
ἐνεφορήθησαν, γάλακτος ἐμπιόντες, ὁδοῦ τῆς προκειμένης 
εἴχοντο. </p>
</div>
<div type="section" n="6">
<p><seg type="new-citation"/> Καὶ ἦν μὲν ὥρα περὶ βουλυτὸν ἤδη· ἐπεὶ δὲ <pb/> 
λόφον τινὰ ἀνιόντων ὑπὸ τοῦτον εἶναι τὴν κώμην ἔφραζεν 
ὁ Θέρμουθις οὗπερ τὸν Θύαμιν συνειλημμένον ἢ κατέχεσθαι
 ἢ καὶ ἀνῃρῆσθαι εἴκαζεν, διεφθορέναι οἱ τὴν γαστέρα 
πρὸς τῆς ἀδηφαγίας ᾐτιᾶτο καὶ ῥυίσκεσθαι χαλεπῶς ἐκ 
τοῦ γάλακτος ἔλεγεν ὁ Κνήμων, προφθάνειν δὲ τὸν Θέρμουθιν
 παρεκελεύετο αὐτὸς δὲ ἐπικαταλήψεσθαι. </p>
</div>
<div type="section" n="7">
<p><seg type="new-citation"/> Καὶ 
τοῦτο ποιῶν ἅπαξ μὲν καὶ αὖθις καὶ τρίτον ἐπαληθεύσας 
ὤφθη καὶ καταλαμβάνειν χαλεπῶς ἔλεγεν· ὡς δὲ εἰς ἔθος 
τὸν Αἰγύπτιον ἐνεβίβασεν, ἔλαθε τὸ τελευταῖον ἐναπομείνας 
καὶ πρὸς τὰ χαλεπώτερα τοῦ δάσους κατὰ τοῦ πρανοῦς 
ἑαυτὸν ὡς εἶχε τάχους ἐπαφεὶς διεδίδρασκε. 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Καὶ ὁ μὲν ἐπειδὴ πρὸς ταῖς ἀκρωρείαις ἐγένετο 
τοῦ ὄρους ἀνέπαυεν ἑαυτὸν ἐπί τινος πέτρας ἑσπέραν τε 
καὶ νύκτα ἀναμένων, καθ' ἣν συνέκειτο αὐτοῖς ἥκουσιν εἰς 
τὴν κώμην τὰ περὶ τὸν Θύαμιν πολυπραγμονεῖν καὶ ἅμα 
καὶ τὸν Κνήμωνα περισκοπῶν εἴ πῄ ποτε ἐπέλθοι, βουλὴν εἰς 
αὐτὸν ποιούμενος ἀτοπωτέραν· οὐ γὰρ ἀνίει τῆς γνώμης 
τὸ εἰς αὐτὸν ὕποπτον ὡς ἀνελόντα τὴν Θίσβην καὶ ὅπως ἄν 
† οἵ † ποτε διαχρήσαιτο ἐνενόει, ἐπιθέσθαι τε μετὰ τοῦτον 
καὶ τοῖς περὶ τὸν Θεαγένην ἐλύττα. </p>
</div>
<div type="section" n="2">
<p><seg type="new-citation"/> Ὡς δὲ ὁ Κνήμων 
ἐφαίνετο οὐδαμοῦ τῆς δὲ νυκτὸς ἐγίνετο ἀωρί, πρὸς ὕπνον 
τραπεὶς ὁ Θέρμουθις χάλκεόν τινα καὶ πύματον ὕπνον εἵλκυσεν
 ἀσπίδος δήγματι, μοιρῶν τάχα βουλήσει πρὸς οὐκ 
ἀνάρμοστον τοῦ τρόπου τὸ τέλος καταστρέψας. </p>
</div>
<div type="section" n="3">
<p><seg type="new-citation"/> Ὁ δὲ <pb/> 
Κνήμων, ἐπειδὴ τὴν ἀρχὴν ἀπέλιπε τὸν Θέρμουθιν, οὐ 
πρότερον ἀνέπνευσε τῆς φυγῆς ἕως τὸ νυκτὸς ἐπελθὸν 
κνέφας ἐπέδησεν αὐτῷ τὴν ὁρμήν, αὐτοῦ τε οὗ κατείληπτο 
ἑαυτὸν ἐγκρύψας καὶ τῆς φυλλάδος ὅσον πλεῖστον ἠδύνατο 
ἐφ' ἑαυτὸν ἐπαμήσας· </p>
</div>
<div type="section" n="4">
<p><seg type="new-citation"/> ὑφ' ᾗ κείμενος τὰ πολλὰ μὲν 
ἄυπνος ἐταλαιπωρεῖτο, πάντα καὶ κτύπον καὶ ἀνέμου ῥιπὴν 
καὶ φύλλου κίνησιν Θέρμουθιν ἡγούμενος, εἰ δέ που καὶ 
κατὰ μικρὸν ἐκνικηθείη πρὸς ὕπνον, φεύγειν ἐδόκει καὶ 
θαμὰ πρὸς τὰ κατόπιν ὑπέστρεφε καὶ περιεσκόπει τὸν οὐδαμοῦ
 διώκοντα καὶ βουλόμενος καθεύδειν ἀπηύχετο τοῦθ' 
ὃ ἐβούλετο, χαλεπωτέροις ὀνείροις τῆς ἀληθείας ἐντυγχάνων, 
πρός τε τὴν νύκτα καὶ χαλεπαίνειν ἐῴκει μακροτέραν τῶν 
ἄλλων ὑποτιθέμενος. </p>
</div>
<div type="section" n="5">
<p><seg type="new-citation"/> Ὡς δὲ ἡμέραν ἄσμενος εἶδε 
πρῶτα μὲν ἀποτέμνει τῆς κόμης τὸ περιττότερον καὶ ὅσον 
αὐτῆς εἰς τὸ λῃστρικώτερον εἶδος παρὰ τοῖς βουκόλοις 
ἤσκητο τοῦ μὴ ἀποτρόπαιος ἢ ὕποπτος εἶναι τοῖς ἐντυγχάνουσι.
 Βουκόλοι γὰρ ἄλλα τε πρὸς τὸ φοβερώτεροι φαίνεσθαι
 καὶ δὴ καὶ τὴν κόμην εἰς ὀφρὺν ἕλκουσι καὶ σοβοῦσι 
τῶν ὤμων ἐπιβαίνουσαν, εὖ τοῦτο εἰδότες ὡς κόμη τοὺς 
μὲν ἐρωτικοὺς ἱλαρωτέρους τοὺς δὲ λῃστρικοὺς φοβερωτέρους
 ἀποδείκνυσιν. 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Ἀποτεμὼν οὖν ὁ Κνήμων ὅσον εἰκὸς ἦν ἔλαττον 
κομᾶν τοῦ λῃστρικοῦ τὸν ἁβρότερον ἐπὶ τὴν Χέμμιν τὴν 
κώμην οὗ τῷ Θεαγένει συνετέτακτο ἔσπευδεν. </p>
</div>
<div type="section" n="2">
<p><seg type="new-citation"/> Ἤδη <pb/> 
δὲ αὐτῷ πλησιάζοντι τῷ Νείλῳ καὶ πρὸς τὴν Χέμμιν περαιοῦσθαι
 μέλλοντι πρεσβύτης τις ἀνὴρ ἐναλύων ταῖς ὄχθαις 
ἐφάνη καὶ δόλιχόν τινα τῷ ῥείθρῳ πολλάκις ἄνω καὶ κάτω 
παραθέων καὶ ὥσπερ τῷ ποταμῷ φροντίδων τινῶν κοινούμενος·
 ἡ κόμη πρὸς τὸ ἱερώτερον καθεῖτο καὶ ἀκριβῶς ἦν 
λευκή, τὸ γένειον λάσιον καὶ σεμνότερον βαθυνόμενον, στολὴ
 καὶ ἐσθὴς ἡ ἄλλη πρὸς τὸ ἑλληνικώτερον βλέπουσα. </p>
</div>
<div type="section" n="3">
<p>Μικρὸν οὖν ἐπιστήσας ἑαυτὸν ὁ Κνήμων, ὡς ἀντιπαρέθει
 πολλάκις ὁ πρεσβύτης οὐδὲ εἴ τις αὐτῷ πάρεστιν αἰσθάνεσθαι
 δοκῶν, οὕτως ἄρα ὅλος τῶν φροντισμάτων ἦν καὶ 
πρὸς μόνην τὴν σκέψιν ὁ νοῦς ἐσχόλαζε, κατὰ πρόσωπον 
ὑπαντιάσας πρῶτα μὲν χαίρειν ἐκέλευε. </p>
</div>
<div type="section" n="4">
<p><seg type="new-citation"/> Τοῦ δὲ οὐ 
δύνασθαι φήσαντος, ἐπειδὴ μὴ οὕτω συμβαίνειν αὐτῷ παρὰ 
τῆς τύχης, θαυμάσας ὁ Κνήμων «Ἕλλην δὲ» εἶπεν «ὁ 
ξένος;» «Οὐχ Ἕλλην» εἶπεν «ἀλλ' ἐντεῦθεν Αἰγύπτιος.» 
«Πόθεν οὖν ἑλληνίζεις τὴν στολήν;» «Δυστυχήματα» 
ἔφη «τὸ λαμπρόν με τοῦτο σχῆμα μετημφίασε.» </p>
</div>
<div type="section" n="5">
<p><seg type="new-citation"/> Τοῦ 
δὲ Κνήμωνος εἰ φαιδρύνεταί τις ἐπὶ συμφοραῖς θαυμάζοντος
 καὶ ταύτας μαθεῖν ἀξιοῦντος «Ἰλιόθεν με φέρεις» 
ἀπεκρίνατο ὁ πρεσβύτης «καὶ σμῆνος κακῶν καὶ τὸν ἐκ 
τούτων βόμβον ἄπειρον ἐπὶ σεαυτὸν κινεῖς. Ἀλλὰ ποῖ δὴ 
πορεύῃ καὶ πόθεν, ὦ νεανία; πῶς δὲ τὴν φωνὴν Ἕλλην ἐν 
Αἰγύπτῳ;» «Γελοῖον» ἔφη ὁ Κνήμων· «τῶν γὰρ κατὰ 
σεαυτὸν οὐδὲν ἐκδιδάξας, πρότερος καὶ ταῦτα ἐρωτηθείς, 
τῶν ἐμῶν γνῶσιν ἐπιζητεῖς.» </p>
</div>
<div type="section" n="6">
<p><seg type="new-citation"/> «Οὐκοῦν» ἦ δ' ὃς 
«ἐπειδὴ Ἕλληνι ἔοικας ἀνδρὶ καί σέ τις ὡς ἔοικε μετασχηματίζει
 τύχη καὶ πάντως τὰ ἡμέτερα ποθεῖς ἀκούειν, <pb/> 
ὠδίνω δὲ καὶ αὐτὸς πρός τινα ἐξειπεῖν (εἶπον ἂν τάχα 
καὶ τοῖσδε τοῖς καλάμοις κατὰ τὸν μῦθον εἰ μὴ σοὶ προσέτυχον),
 ὄχθας μὲν Νείλου τάσδε καὶ Νεῖλον ἀπολίπωμεν, 
οὐ γὰρ ἡδὺ μακροτέρων διηγημάτων ἀκροατήριον τόπος 
ἡλίου μεσημβρίᾳ φλεγόμενος, πρὸς δὲ τὴν κώμην ἣν ὁρᾷς 
ἀντικρὺ κειμένην ἴωμεν, εἰ μή σέ τι προὐργιαίτερον ἀπασχολεῖ.
 </p>
</div>
<div type="section" n="7">
<p><seg type="new-citation"/> Ξενιῶ δέ σε οὐκ ἐν ἐμαυτοῦ ἀλλ' ἐν ἀνδρὸς 
ἀγαθοῦ κἀμὲ ὡς ἱκέτην ὑποδεξαμένου, παρ' ᾧ γνώσῃ τε 
τἀμὰ βουλόμενος ἀναθήσῃ δ' ἐν μέρει τὰ κατὰ σεαυτόν.» 
«Ἴωμεν» ἔφη ὁ Κνήμων «καὶ γάρ μοι καὶ ἄλλως ἡ πρὸς 
τὴν κώμην ὁδὸς σπουδάζεται ἀναμεῖναί τινας ἐν ταύτῃ 
τῶν ἐπιτηδείων συντεταγμένῳ.» 
<lb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">Σκάφους οὖν ἐπιβάντες, πολλὰ δὲ περὶ τὴν 
ὄχθην ἐσάλευεν εἰς χρείαν τοῦ διαπορθμεύειν ἐπὶ μισθῷ 
παρεσκευασμένα, περαιοῦνται πρὸς τὴν κώμην εἴς τε τὴν 
καταγωγὴν ἀφικνοῦνται οὗ κατέλυεν ὁ πρεσβύτης· καὶ τὸν 
μὲν τοῦ οἴκου δεσπότην οὐ καταλαμβάνουσιν, ὑποδέχονται 
δὲ αὐτοὺς προθυμότατα θυγάτηρ τε τοῦ ἑστιάτορος ἤδη 
γάμου ὡραία θεραπαινίδες τε ὅσαι κατὰ τὴν οἰκίαν, αἳ τὸν 
ξένον ἴσα καὶ πατέρα ἦγον, οὕτως οἶμαι πρὸς τοῦ κεκτημένου
 διατεταγμένον. </p>
</div>
<div type="section" n="2">
<p><seg type="new-citation"/> Καὶ ἡ μέν τις ἀπένιζε τὼ πόδε 
καὶ τῆς κόνεως ἠλευθέρου τὰ ὑπὸ κνήμην, ἡ δὲ ἐφρόντιζε 
τῆς εὐνῆς καὶ μαλακὴν ηὐτρέπιζε τὴν κατάκλισιν, ἑτέρα 
κάλπην ἔφερε καὶ πῦρ ἀνέκαιε καὶ ἄλλη τράπεζαν εἰσεφέρετο <pb/>
 ἄρτου τε πυρίνου καὶ ὡραίων παντοίων βρίθουσαν. 
Ὃ δὴ Κνήμων θαυμάσας «ἀλλ' ἦ ξενίου Διός, ὡς ἔοικεν, 
εἰς αὐλὰς ἥκομεν, ὦ πάτερ, οὕτως ἀπροφάσιστος ἡ θεράπεια
 καὶ πολὺ τὸ εὔνουν τῆς γνώμης ἐμφαίνουσα.» </p>
</div>
<div type="section" n="3">
<p>»Οὐκ εἰς Διός» ἔφη, «ἀλλ' εἰς ἀνδρὸς Δία τὸν ξένιον 
καὶ ἱκέσιον ἀκριβοῦντος. Βίος γάρ, ὦ παῖ, κἀκείνῳ πλάνος
 καὶ ἔμπορος καὶ πολλαὶ μὲν πόλεις πολλῶν δὲ ἀνθρώπων
 ἤθη τε καὶ νοῦς εἰς πεῖραν ἥκουσιν ὅθεν, ὡς τὸ 
εἰκός, ἄλλους τε κἀμὲ οὐ πρὸ πολλῶν τῶνδε ἡμερῶν ἀλύοντα 
καὶ πλανώμενον ὁμωρόφιον ἐποιήσατο.» </p>
</div>
<div type="section" n="4">
<p><seg type="new-citation"/> «Καὶ τίς ἦν 
ἡ πλάνη, ὦ πάτερ, ἣν λέγεις;» «Παίδων» ἔφη «πρὸς 
λῃστῶν ἀφαιρεθεὶς καὶ τοὺς μὲν ἀδικοῦντας γινώσκων 
ἐπαμῦναι δὲ οὐκ ἔχων εἰλοῦμαι περὶ τὸν τόπον καὶ θρήνοις
 παραπέμπω τὸ πάθος, ὥσπερ οἶμαί τις ὄρνις ὄφεως 
αὐτῇ τὴν καλιὰν πορθοῦντος ἐν ὀφθαλμοῖς τε τὴν γονὴν 
θοινωμένου προσελθεῖν μὲν ὀκνεῖ φεύγειν δὲ οὐ φέρει, 
πόθος γὰρ ἐν αὐτῇ καὶ πάθος ἀνταγωνίζεται, τετριγυῖα δὲ 
περιποτᾶται τὴν πολιορκίαν εἰς ὦτα ἀνήμερα καὶ οἷς ἔλεον 
οὐκ ἐγνώρισεν ἡ φύσις ἀνήνυτον ἱκετηρίαν τὸν μητρῷον 
προσάγουσα θρῆνον.» </p>
</div>
<div type="section" n="5">
<p><seg type="new-citation"/> «Ἆρ' οὖν ἂν ἐθέλοις» ἔφη ὁ 
Κνήμων «καὶ ὅπως καὶ πότε τὸν βαρὺν τοῦτον ὑπέστης 
πόλεμον ἐξειπεῖν;» «Εἰσαῦθις» ἔφη· «νῦν δὲ ὥρα καὶ 
τὴν γαστέρα θεραπεύειν· &lt;ἥν&gt;, ἐς τάδ' ἀποσκοπῶν Ὅμηρος 
[καὶ] ὡς πάντα δεύτερα αὐτῆς ποιεῖται, θαυμασίως οὐλομένην <pb/>
 ὠνόμασεν. Ἀλλὰ πρῶτον ἡμῖν ὡς νόμος Αἰγυπτίων 
σοφοῖς ἐσπείσθω τὰ πρὸς τοὺς θεούς· οὐ γὰρ δή με καὶ 
τοῦτο ὑπερβῆναι πείσει, μὴ οὕτω ποτὲ πάθος ἰσχύσειεν 
ὡς μνήμην τὴν εἰς τὸ θεῖον ἐκπλῆξαι.» 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Καὶ ταῦτα εἰπὼν ἀπέχει τῆς φιάλης ἄκρατον 
τὸ ὕδωρ, τοῦτο γὰρ ἔπινε, καὶ «σπένδωμεν» ἔλεγε «θεοῖς 
ἐγχωρίοις τε καὶ Ἑλληνίοις καὶ αὐτῷ γε Ἀπόλλωνι Πυθίῳ, 
προσέτι Θεαγένει καὶ Χαρικλείᾳ τοῖς καλοῖς τε καὶ ἀγαθοῖς,
 ἐπειδὴ καὶ τούτους εἰς θεοὺς ἀναγράφω.» Καὶ ἅμα 
ἐδάκρυεν ὥσπερ ἑτέραν αὐτοῖς σπονδὴν ἐπιφέρων τοὺς 
θρήνους. </p>
</div>
<div type="section" n="2">
<p><seg type="new-citation"/> Ἐπάγη πρὸς τὴν ἀκοὴν τῶν ὀνομάτων ὁ 
Κνήμων, ἄνω τε καὶ κάτω τὸν πρεσβύτην ἐπιθεωρήσας «τί 
λέγεις;» ἔφη «Παῖδές εἰσί σοι τῷ ὄντι Θεαγένης καὶ 
Χαρίκλεια;» «Παῖδες» εἶπεν «ὦ ξένε, ἀμήτορες ἐμοὶ 
γεγονότες· τύχῃ γάρ μου θεοὶ τούτους ἀνέδειξαν καὶ ἀπέτεκον
 αἱ ψυχῆς ὠδῖνες καὶ φύσις ἡ διάθεσις ἐπ' αὐτοῖς 
ἐνομίσθη, καὶ πατέρα με ἀπὸ ταύτης ἐκεῖνοι καὶ ἐνόμισαν 
καὶ ὠνόμασαν. Ἀλλὰ σὺ δὴ πόθεν, εἰπέ μοι, τούτους ἐγνώρισας;»
 «Οὐκ ἐγνώρισα» ἔφη «μόνον» ὁ Κνήμων 
«ἀλλὰ καὶ σῴζεσθαί σοι αὐτοὺς εὐαγγελίζομαι.» </p>
</div>
<div type="section" n="3">
<p>»Ἄπολλον» ἔφη ἀναβοήσας «καὶ θεοί, καὶ ποῦ γῆς οὗτοι 
δείκνυε· σωτῆρά σε καὶ θεοῖς ἰσοστάσιον ἡγήσομαι.» «Μισθὸς
 δέ μοι τίς ἔσται;» ἔφη. «Τὸ μὲν παρὸν» ἦ δ' ὃς 
«εὐχαριστία, ξενίων δὲ οἶμαι τὸ κάλλιστον ἀνδρὶ νοῦν 
ἔχοντι καὶ οἶδα πολλοὺς ὡς θησαυρὸν τῇ ψυχῇ παραθεμένους <pb/>
 τὸ δῶρον· εἰ δὲ καὶ τῆς ἐνεγκούσης ἐπιβαίημεν, 
ἔσεσθαι δέ μοι τοῦτο οὐκ εἰς μακρὰν οἱ θεοὶ προσημαίνουσιν,
 ἀρύσῃ πλοῦτον ὅσον ἂν δύναιο πλεῖστον.» </p>
</div>
<div type="section" n="4">
<p><seg type="new-citation"/> «Μέλλοντα»
 εἶπε «καὶ ἄδηλα κατεγγυᾷς, ἐξὸν ἐκ τῶν παρόντων
 ἀμείβεσθαι.» «Ἐπάγγελλε εἴ τι παρὸν ὁρᾷς, ὡς ἑτοῖμος
 ἐγὼ καὶ μέρος τι προέσθαι τοῦ σώματος.» «Οὐδὲν 
δεῖ μέλος ἀκρωτηριάζειν, ἀλλ' ἅπαν ἔχειν ἡγήσομαι εἰ 
τούτους ὁπόθεν εἰσὶν ἢ ἐκ τίνων φύντες ἢ πῶς δεῦρο ἀφιγμένοι
 καὶ ποίαις κεχρημένοι τύχαις βουληθείης ἐξαγορεύειν.»
 «Ἕξεις» ἀπεκρίνατο «τὸν μισθὸν μέγαν τινὰ 
καὶ οὐχ οἷον ἄλλον οὐδ' εἰ τὰ ἐξ ἀνθρώπων χρήματα αἰτῶν 
ἐτύγχανες· Ἀλλὰ τὸ παρὸν τροφῆς ὀλίγον ἀπογευώμεθα, 
μακροτέρας γὰρ δεήσει σοί τε τῆς ἀκροάσεως ἐμοί τε τῆς 
ἀφηγήσεως.» </p>
</div>
<div type="section" n="5">
<p><seg type="new-citation"/> Ἐντραγόντες οὖν τῶν τε καρύων καὶ 
σύκων ἀρτιδρεπῶν τε φοινίκων καὶ ἄλλων δὴ τοιούτων ἀφ' 
ὧν ἐξ ἔθους ὁ πρεσβύτης ἐσιτεῖτο, ψυχῆς γὰρ διὰ βρῶσιν 
οὐδὲ ἓν ἀφῃρεῖτο, ἐπερρόφουν ὁ μὲν τοῦ ὕδατος ὁ δὲ καὶ 
οἴνου ὁ Κνήμων, ὅς γε καὶ μικρὸν διαλιπὼν «ὁ Διόνυσος»
 εἶπεν «οἶσθα, ὦ πάτερ, ὡς χαίρει μύθοις καὶ κωμῳδίας
 φιλεῖ· κἀμὲ δὴ οὖν τὰ νῦν εἰσῳκισμένος ἀνίησι 
πρὸς τὴν ἀκρόασιν τόν τε ἐπηγγελμένον πρὸς σοῦ μισθὸν 
ἀπαιτεῖν ἐπείγει, καὶ ὥρα σοι τὸ δρᾶμα καθάπερ ἐπὶ σκηνῆς
 τῷ λόγῳ διασκευάζειν.» </p>
</div>
<div type="section" n="6">
<p><seg type="new-citation"/> «Ἀκούοις ἄν» ἔφη 
«ἀλλ' εἴθε γε καὶ τὸν χρηστὸν Ναυσικλέα παρεῖναι ἡμῖν 
συνέβαινεν, ὃν πολλάκις γε δι' ὄχλου γινόμενον μυηθῆναι 
τὴν ἀφήγησιν ἄλλως ἄλλοτε διεκρουσάμην.» <pb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">«Ποῦ δ' ἂν εἴη τὰ νῦν;» ἠρώτα ὁ Κνήμων 
ὡς τοὔνομα τοῦ Ναυσικλέους ἐπέγνω. «Ἐπ' ἄγραν» ἔφη 
«πεπόρευται.» Τοῦ δὲ ὁποίαν πάλιν ἐρομένου «θηρίων» 
ἔφη «τῶν χαλεπωτάτων, οἳ καλοῦνται μὲν ἄνθρωποι καὶ 
βουκόλοι λῃσταὶ δέ εἰσι τὸν βίον καὶ δυσάλωτοι παντάπασιν,
 ὅσα φωλεοῖς καὶ σήραγξι τῷ ἕλει χρώμενοι.» «Ἐγκαλεῖ
 δὲ αὐτοῖς τίνα αἰτίαν;» «Ἀττικῆς» ἔφη «ἐρωμένης
 ἁρπαγήν, ἣν Θίσβην ἐκεῖνος ὠνόμαζε.» «φεῦ» εἶπεν 
ὁ Κνήμων καὶ ἀθρόον ἐσιώπησεν ὥσπερ ἑαυτοῦ λαβόμενος. </p>
</div>
<div type="section" n="2">
<p>Τοῦ δὲ πρεσβύτου «τί πέπονθας;» ἐρομένου πρὸς 
ἄλλα ὁ Κνήμων ἀπάγων «θαυμάζω» ἔφη «πῶς ἢ τίνι χειρὶ 
πεποιθὼς ἐνεθυμήθη τὴν ἔφοδον.» Καὶ ὃς «βασιλεῖ,» 
ἔφη «ξένε, τῷ μεγάλῳ σατραπεύει τὴν Αἴγυπτον Ὀροονδάτης,
 οὗ κατὰ πρόσταγμα φρούραρχος Μιτράνης τήνδε 
κεκλήρωται τὴν κώμην· τοῦτον δὴ ὁ Ναυσικλῆς ἐπὶ χρήμασι
 μεγάλοις ἄγει σὺν ἵππῳ καὶ ἀσπίδι πολλῇ. </p>
</div>
<div type="section" n="3">
<p><seg type="new-citation"/> Χαλεπαίνει
 δὲ τὴν ἀφαίρεσιν τῆς Ἀττικῆς κόρης οὐχ ὡς ἐρωμένης
 μόνον καὶ μουσουργίαν ἀρίστης ἀλλ' ὅτι αὐτὴν καὶ 
βασιλεῖ τῶν Αἰθιόπων ἀπάξειν ἔμελλεν ὡς αὐτὸς ἔφασκε 
γαμετῇ τῇ ἐκείνου συμπαιστρίαν καὶ συνόμιλον τὰ Ἑλλήνων
 ἐσομένην. Ὡς οὖν μεγάλων καὶ πολλῶν τῶν ἐπ' αὐτῇ 
προσδοκωμένων χρημάτων ἐστερημένος πᾶσαν ἐγείρει καὶ 
κινεῖ μηχανήν· ἐπέρρωσά τε καὶ αὐτὸς πρὸς τὴν πρᾶξιν, 
εἴ πῃ ἄρα καὶ τοὺς παῖδάς μοι περισώσειεν ἐνθυμούμενος.» </p>
</div>
<div type="section" n="4">
<p>Ὑπολαβὼν οὖν ὁ Κνήμων «ἅλις» ἔφη «βουκόλων καὶ 
σατραπῶν καὶ βασιλέων αὐτῶν, ἔλαθες γάρ με μικροῦ καὶ <pb/> 
εἰς πέρας τῷ λόγῳ διαβιβάζων, ἐπεισόδιον δὴ τοῦτο οὐδέν 
φασι πρὸς τὸν Διόνυσον ἐπεισκυκλήσας ὥστε ἐπάναγε τὸν 
λόγον πρὸς τὴν ὑπόσχεσιν· εὕρηκα γάρ σε κατὰ τὸν Πρωτέα
 τὸν Φάριον, οὐ κατ' αὐτὸν τρεπόμενον εἰς ψευδομένην 
καὶ ῥέουσαν ὄψιν ἀλλά με παραφέρειν πειρώμενον.» </p>
</div>
<div type="section" n="5">
<p>»Μανθάνοις ἄν» ἔφη ὁ πρεσβύτης· «διηγήσομαι δέ σοι 
τἀμαυτοῦ πρότερον ἐπιτεμών, οὐ σοφιστεύων ὡς αὐτὸς 
οἴει τὴν ἀφήγησιν ἀλλ' εὔτακτόν σοι καὶ προσεχῆ τῶν ἑξῆς 
παρασκευάζων τὴν ἀκρόασιν. Ἐμοὶ πόλις μὲν Μέμφις, 
πατὴρ δὲ καὶ ὄνομα Καλάσιρις, βίος δὲ νῦν μὲν ἀλήτης 
πρότερον δὲ οὔ· πάλαι γὰρ προφήτης. Ἐγένετό μοι καὶ 
γυνὴ νόμῳ τῆς πόλεως καὶ ἀπεγένετο θεσμῷ τῆς φύσεως. </p>
</div>
<div type="section" n="6">
<p>Ταύτης εἰς τὴν ἑτέραν λῆξιν ἀναλυθείσης χρόνον μέν 
τινα διῆγον ἀπαθὴς κακῶν ἐπὶ παισὶ δύο τοῖς ἐξ αὐτῆς 
ἁβρυνόμενος· οὐ πολλοῖς δὲ ὕστερον ἔτεσιν οὐρανία φωστήρων
 εἱμαρμένη περίοδος τρέπει τὰ καθ' ἡμᾶς καὶ ὄμμα 
κρόνιον εἰς τὸν οἶκον ἐνέσκηψε τὴν ἐπὶ τὸ χεῖρον ἐπάγον 
μεταβολήν, ἣν ἐμοὶ σοφία προέφηνε μὲν διαδρᾶναι δὲ οὐκ 
ἔδωκε, τοὺς γὰρ μοιρῶν ἀτρέπτους ὅρους προϊδεῖν μὲν 
δυνατὸν ἐκφεύγειν δὲ οὐκ ἐφικτόν. </p>
</div>
<div type="section" n="7">
<p><seg type="new-citation"/> Κέρδος δὲ ὡς ἐν 
τοῖς τοιούτοις ἡ πρόγνωσις ἀμβλύνουσα τοῦ δεινοῦ τὸ 
φλεγμαῖνον· συμφορᾶς γάρ, ὦ παῖ, τὸ μὲν ἀπροσδόκητον 
ἀφόρητον τὸ δὲ προεγνωσμένον οἰστότερον, τὸ μὲν γὰρ ἡ 
διάνοια φόβῳ προληφθεῖσα κατέπτηξε τὸ δὲ ἡ συνήθεια τῷ 
λογισμῷ διῄτησε. <pb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Γίνεται δὲ περὶ ἐμὲ τοιόνδε· γύναιον Θρᾳκικὸν
 τὴν ὥραν ἀκμαῖον καὶ τὸ κάλλος δεύτερον μετὰ Χαρίκλειαν
 ἔχουσα, ὄνομα Ῥοδῶπις, οὐκ οἶδ' ὁπόθεν ἢ ὅπως 
κακῇ μοίρᾳ τῶν ἐγνωκότων ὁρμηθὲν ἐπεπόλαζε τὴν Αἴγυπτον
 καὶ ἤδη καὶ εἰς τὴν Μέμφιν ἐκώμαζε, πολλῇ μὲν θεραπείᾳ
 πολλῷ δὲ πλούτῳ δορυφορουμένη πᾶσι δ' ἀφροδισίοις 
θηράτροις ἐξησκημένη· οὐ γὰρ ἦν ἐντυχόντα μὴ ἡλωκέναι, 
οὕτως ἄφυκτόν τινα καὶ ἀπρόσμαχον ἑταιρίας σαγήνην ἐκ 
τῶν ὀφθαλμῶν ἐπεσύρετο. </p>
</div>
<div type="section" n="2">
<p><seg type="new-citation"/> Ἐφοίτα δὴ θαμὰ καὶ εἰς 
τὸν νεὼν τῆς Ἴσιδος ἧς προεφήτευον καὶ τὴν θεὸν συνεχῶς 
ἐθεράπευε θυσίαις τε καὶ ἀναθήμασι πολυταλάντοις. Αἰσχύνομαι
 λέγειν ἀλλ' εἰρήσεται· γίνεται δὴ κἀμοῦ κρείττων 
ὀφθεῖσα πολλάκις, ἐνίκα τὴν διὰ βίου μοι μελετηθεῖσαν 
ἐγκράτειαν, ἐπὶ πολύ τε τοῖς σώματος ὀφθαλμοῖς τοὺς ψυχῆς
 ἀντιστήσας ἀπῆλθον τὸ τελευταῖον ἡττηθεὶς καὶ πάθος 
ἐρωτικὸν ἐπιφορτισάμενος. </p>
</div>
<div type="section" n="3">
<p><seg type="new-citation"/> Ἀρχὴν δὴ τῶν ἐσομένων 
καὶ προαγορευθέντων μοι πρὸς τοῦ θείου δυσχερῶν τὴν 
γυναῖκα φωράσας καὶ συνεὶς ὡς τῶν πεπρωμένων ἐστὶν 
ὑπόκρισις καὶ ὡς ὁ τότε εἰληχὼς δαίμων οἱονεὶ προσωπεῖον 
αὐτὴν ὑπῆλθε, τὴν μὲν ἐκ παίδων μοι σύντροφον ἱερωσύνην 
ἔγνων μὴ καταισχῦναι καὶ ἀντέσχον μηδὲ ἱερὰ καὶ τεμένη 
θεῶν βεβηλῶσαι, 
</p>
</div>
<div type="section" n="4">
<p><seg type="new-citation"/> τῶν δὲ ἡμαρτημένων οὐκ ἔργῳ, μὴ 
γένοιτο, ἀλλ' ἐφέσει μόνῃ τὴν ἁρμόζουσαν ἐπιβαλὼν ζημίαν, 
δικαστὴν ἐμαυτῷ τὸν λογισμὸν ἀναδείξας, φυγῇ κολάζω 
τὴν ἐπιθυμίαν καὶ τῆς ἐνεγκούσης ὁ βαρυδαίμων ἐξῄειν <pb/> 
ὁμοῦ μὲν εἴκων ταῖς μοιρῶν ἀνάγκαις καὶ πράττειν ὅπῃ 
καὶ βούλοιντο τὰ καθ' ἡμᾶς ἐπιτρέπων ὁμοῦ δὲ τὴν ἀποτρόπαιον
 Ῥοδῶπιν ἀποφεύγων. </p>
</div>
<div type="section" n="5">
<p><seg type="new-citation"/> Ἐδεδίειν γάρ, ὦ 
ξένε, μὴ τοῦ τότε ἐπικρατοῦντος ἀστέρος ἐπιβρίσαντος 
καὶ πρὸς τὸ αἰσχρότερον τῶν ἔργων ἐκνικηθείην, ὃ δέ με 
πρὸ πάντων καὶ ἐπὶ πᾶσιν ἐξήλαυνεν οἱ παῖδες ἦσαν, οὓς 
ἡ ἄρρητός μοι πολλάκις ἐκ θεῶν σοφία ξιφήρεις ἀλλήλοις 
συμπεσεῖσθαι προηγόρευε. </p>
</div>
<div type="section" n="6">
<p><seg type="new-citation"/> Περιγράφων οὖν τῶν ὀφθαλμῶν
 τὴν οὕτως ἀπηνῆ θέαν, ἣν ἐκτραπήσεσθαι καὶ τὸν ἥλιον 
εἰκάζω νέφος τῆς ἀκτῖνος προκαλυψάμενον, καὶ πατρῴαις 
ὄψεσι τὸν παίδων φόνον ἀθέατον χαριζόμενος ἐξῴκιζον 
ἐμαυτὸν γῆς τε καὶ οἰκίας πατρῴας τὴν μὲν ὁρμὴν οὐδενὶ 
φράσας πρόφασιν δὲ ὡς εἰς Θήβας τὰς μεγάλας ἀνακομίζομαι
 ποιησάμενος, ὡς ἂν θάτερον τῶν παίδων τὸν πρεσβύτερον
 θεασαίμην ἐκεῖ παρὰ τῷ μητροπάτορι τότε διάγοντα. 
Θύαμις ἦν ὄνομα αὐτῷ, ξένε.» </p>
</div>
<div type="section" n="7">
<p><seg type="new-citation"/> Συνεστάλη πάλιν ὁ 
Κνήμων ὥσπερ τῷ ὀνόματι τοῦ Θυάμιδος βληθεὶς τὴν ἀκοήν, 
καὶ ὁ μὲν ἐκαρτέρησε σιωπῆσαι τῶν ἑξῆς ἕνεκεν, ὁ δὲ ἐπέραινε
 τὸν λόγον ὧδε. 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">«Παραλείπω τὴν ἐν μέσῳ πλάνην ὦ νεανία, 
συντελεῖ γὰρ οὐδὲν εἰς τὴν παρὰ σοῦ ζήτησιν. Πυνθανόμενος 
δὲ εἶναί τινα Δελφοὺς Ἑλληνίδα πόλιν ἱερὰν μὲν Ἀπόλλωνος 
θεῶν δὲ τῶν ἄλλων τέμενος ἀνδρῶν τε σοφῶν ἐργαστήριον <pb/> 
θορύβου τε δημώδους ἐκτὸς ἀνῳκισμένην ἔστελλον εἰς ταύτην
 ἐμαυτόν, ἁρμόδιον τῷ προφητικῷ καταγώγιον τὴν ἱεροῖς 
καὶ τελεταῖς ἀνακειμένην ὁριζόμενος, διά τε τοῦ Κρισαίου 
κόλπου τῇ Κιρραίᾳ προσορμισθεὶς ἐκ νεὼς ἐπὶ τὴν πόλιν 
ἀνέθεον. </p>
</div>
<div type="section" n="2">
<p><seg type="new-citation"/> Ἐπεὶ δὲ ἐπέστην ὀμφή με ὡς ἀληθῶς θεία 
προσέβαλεν αὐτόθεν καὶ τά τε ἄλλα ἡ πόλις διαίτημα 
κρειττόνων ἔδοξε καὶ οὐχ ἥκιστα τῇ φύσει τῆς περιοχῆς·
 οἷον γὰρ φρούριον ἀτεχνῶς καὶ αὐτοσχέδιος ἀκρόπολις
 ὁ Παρνασὸς ἀπαιωρεῖται προπόδων λαγόσι τὴν πόλιν 
ἐγκολπισάμενος.» </p>
</div>
<div type="section" n="3">
<p><seg type="new-citation"/> «Ἄριστα» ἔφη «λέγεις» ὁ Κνήμων
 «καὶ ὡς ἄν τις ἐπιπνοίας ὡς ἀληθῶς Πυθικῆς ἐπῃσθημένος·
 τῇδε γάρ πῃ καὶ ὁ πατήρ μοι θέσεως ἔχειν τοὺς 
Δελφοὺς ἔφραζεν ὅτε αὐτὸν ἱερομνήμονα ἡ πόλις ἡ Ἀθηναίων
 ἔστειλεν.» «Ἀθηναῖος ἄρα ἦσθα ὦ παῖ;» «Ναίχι» 
ἔφη. «Ὄνομα δὲ τίς;» «Κνήμων» ἀπεκρίνατο· «τὰ δ' 
ἄλλα εἰσαῦθις» ἔφη «ἀκούσῃ, νῦν δὲ ἔχου τῶν ἑξῆς.» </p>
</div>
<div type="section" n="4">
<p>»Ἕξομαι» ἔφη καὶ ἐπανῄει πρὸς τὴν πόλιν. «Ἐπαινέσας
 οὖν τῶν τε δρόμων καὶ ἀγορῶν καὶ κρηνῶν τὸ ἄστυ καὶ 
Κασταλίαν αὐτήν, ἣν δὴ καὶ περιρραντήριον ἐποιησάμην, <pb/> 
ἐπὶ τὸν νεὼν ἔσπευδον, καὶ γάρ με καὶ θροῦς τῶν πολλῶν 
ἀνεπτέρωσεν ὥραν εἶναι κινεῖσθαι τὴν θεοπρόπον λέγοντες. </p>
</div>
<div type="section" n="5">
<p>Ἐπεὶ δὲ εἰσελθὼν προσεκύνουν καί τι καὶ κατ' ἐμαυτὸν
 ηὐχόμην, ἀνεφθέγξατο ἡ Πυθία τοιάδε· 
<lb/> 
<space quantity="2"/>Ἴχνος ἀειράμενος ἀπ' ἐυστάχυος παρὰ Νείλου 
<space quantity="4"/>φεύγεις μοιράων νήματ' ἐρισθενέων. 
<space quantity="2"/>Τέτλαθι, σοὶ γὰρ ἐγὼ κυαναύλακος Αἰγύπτοιο 
<space quantity="4"/>αἶψα πέδον δώσω· νῦν δ' ἐμὸς ἔσσο φίλος. 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Ταῦτα ὡς ἐθέσπισεν, ἐγὼ μὲν ἐμαυτὸν ἐπὶ 
πρόσωπον τοῖς βωμοῖς ἐπιβαλὼν ἵλεων εἶναι τὰ πάντα ἱκέτευον·
 ὁ δὲ πολὺς τῶν περιεστώτων ὅμιλος ἀνευφήμησαν 
τὸν θεὸν τῆς ἐπ' ἐμοὶ παρὰ τὴν πρώτην ἔντευξιν προφητείας,
 ἐμὲ δὲ ἐμακάριζον καὶ περιεῖπον τὸ ἐντεῦθεν παντοίως,
 φίλον ἥκειν με τῷ θεῷ μετὰ Λυκοῦργόν τινα Σπαρτιάτην
 λέγοντες καὶ ἐνοικεῖν τε βουλόμενον τῷ τεμένει 
τοῦ νεὼ συνεχώρουν καὶ σιτηρέσιον ἐκ τοῦ δημοσίου παρέχειν
 ἐψηφίσαντο. </p>
</div>
<div type="section" n="2">
<p><seg type="new-citation"/> Καὶ συνελόντι λέγειν ἀγαθῶν ἀπέλιπεν
 οὐδέν· ἢ γὰρ πρὸς ἱεροῖς ἦν ἢ πρὸς θυσίαις ἐξηταζόμην,
 ἃς πολλὰς καὶ παντοίας ἀνὰ πᾶσαν ἡμέραν ξένος 
τε καὶ ἐγχώριος λεὼς τῷ θεῷ χαριζόμενοι δρῶσιν, ἢ φιλοσοφοῦσι
 διελεγόμην· οὐκ ὀλίγος δὲ ὁ τοιοῦτος βίος συρρεῖ <pb/> 
περὶ τὸν νεὼν τοῦ Πυθίου καὶ μουσεῖόν ἐστιν ἀτεχνῶς ἡ 
πόλις ὑπὸ μουσηγέτῃ θεῷ φοιβαζομένη. </p>
</div>
<div type="section" n="3">
<p><seg type="new-citation"/> Τὸν μὲν δὴ 
πρότερον χρόνον ἄλλοτε περὶ ἄλλων ἡμῖν αἱ ζητήσεις ἀνεκινοῦντο,
 καὶ ὁ μέν τις ὅπως τοὺς ἐγχωρίους οἱ Αἰγύπτιοι 
σέβομεν θεοὺς ἀνηρώτα, ὁ δὲ δι' ἣν αἰτίαν ἄλλα παρ' 
ἄλλοις τῶν ζῴων ἐκθειάζεται καὶ τίς ὁ περὶ ἑκάστου λόγος 
ἐπυνθάνετο· ἄλλος πυραμίδων κατασκευήν, ἕτερος συρρίγγων 
πλάνην, καὶ συνελόντι τῶν κατ' Αἴγυπτον ἓν οὐδὲν ἀπελίμπανον
 ἱστοροῦντες· Αἰγύπτιον γὰρ ἄκουσμα καὶ διήγημα 
πᾶν Ἑλληνικῆς ἀκοῆς ἐπαγωγότατον. 
<lb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">Τέλος δέ ποτε καὶ περὶ τοῦ Νείλου καὶ 
τίνες μὲν αὐτῷ πηγαί, τίς δὲ ἡ παρὰ τοὺς ἄλλους ποταμοὺς
 ἰδιάζουσα φύσις καὶ ὁπόθεν τὴν θερινὴν ὥραν μόνος 
τῶν πάντων πλημμυρεῖ πεῦσίν τις ἐμοὶ προσῆγε τῶν ἀστειοτέρων.
 </p>
</div>
<div type="section" n="2">
<p><seg type="new-citation"/> Ἐμοῦ δὲ ἅπερ ἐγίνωσκον εἰπόντος καὶ ὅσα 
περὶ τοῦ ποταμοῦ τούτου βίβλοις ἱεραῖς ἀναγεγραμμένα 
μόνοις τοῖς προφητικοῖς καὶ γινώσκειν καὶ ἀναγινώσκειν 
ἔξεστι, καὶ διελθόντος ὡς τὰς μὲν ἀρχὰς ἐκ τῶν ἄκρων τῆς 
Αἰθιοπίας ἐσχάτων δὲ τῆς Λιβύης λαμβάνει, καθ' ὃ μέρος 
τὸ κλίμα τὸ ἀνατολικὸν ἀπολῆγον ἀρχὴν τῇ μεσημβρίᾳ 
δίδωσιν, 
</p>
</div>
<div type="section" n="3">
<p><seg type="new-citation"/> αὔξεται δὲ κατὰ τὴν θερινὴν ὥραν οὐχ ὥς 
τινες ᾠήθησαν πρὸς τῶν ἐτησίων ἀντικρὺ πνεόντων ἀνακοπτόμενος
 ἀλλ' αὐτῶν δὴ τούτων τῶν ἀνέμων κατὰ τροπὴν
 τὴν θερινὴν ἀπὸ τῶν ἀρκτῴων ἐπὶ τὴν μεσημβρίαν πᾶν 
νέφος ἐλαυνόντων τε καὶ ὠθούντων ἕως ἐπὶ τὴν διακεκαυμένην <pb/>
 ζώνην συρράξωσι, 
</p>
</div>
<div type="section" n="4">
<p><seg type="new-citation"/> καθ' ἣν τῆς πρόσω φορᾶς 
ἀνακόπτονται δι' ὑπερβολὴν τοῦ περὶ τὰ μέρη πυρώδους, 
πάσης τῆς πρότερον καὶ κατὰ μικρὸν ἀθροισθείσης καὶ 
παχυνθείσης νοτίδος ἐξατμιζομένης, κἀκ τούτου λάβρων 
ὑετῶν ῥηγνυμένων ὀργᾷ τε ὁ Νεῖλος καὶ ποταμὸς εἶναι 
οὐκ ἀνέχεται ἀλλὰ κατεξανίσταται τῆς ὄχθης καὶ θαλασσώσας
 τὴν Αἴγυπτον τῇ παρόδῳ γεωργεῖ τὰς ἀρούρας, 
</p>
</div>
<div type="section" n="5">
<p>διὸ πιεῖν τέ ἐστι γλυκύτατος ἅτε ἐξ ὄμβρων οὐρανίων χορηγούμενος
 καὶ θιγεῖν προσηνέστατος, οὐκέτι μὲν θερμὸς ὡς 
ὅθεν ἤρξατο ἔτι δὲ χλιαρὸς ὡς ἐκεῖθεν ἀρξάμενος, δι' ἣν 
αἰτίαν καὶ μόνος ποταμῶν αὔρας οὐκ ἀναδίδωσι, πάντως ἂν 
ὡς τὸ εἰκὸς ἀναδοὺς εἰ καθώς τινες ἐβουλήθησαν ὡς πυνθάνομαι
 τῶν παρ' Ἕλλησιν εὐδοκίμων χιόνος τηκομένης τὸ 
πλήρωμα ἐλάμβανε— 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">ταῦτά μου καὶ τὰ τοιαῦτα διεξιόντος ὁ 
ἱερεὺς τοῦ Πυθίου γνώριμος ἐμοὶ γεγονὼς ἐς τὰ μάλιστα, 
Χαρικλῆς ὄνομα ἦν αὐτῷ, «θαυμασίως» ἔφη «λέγεις· 
καὶ ταύτῃ τὴν γνώμην τίθεμαι καὶ αὐτός, οὕτω καὶ παρὰ 
τῶν ἐν Καταδούποις ἱερέων τοῦ Νείλου πυθόμενος.» Κἀγὼ 
πρὸς αὐτὸν «ὦ Χαρίκλεις» ἔφην «ἦλθες γὰρ κἀκεῖσε;» 
«Ἦλθον» εἶπεν «ὦ σοφὲ Καλάσιρι.» «Τί δέ σε χρέος 
ἤγαγε;» πάλιν ἠρώτων. Ὁ δὲ «δυσπραξία τῶν κατὰ 
τὴν οἰκίαν» ἀπεκρίνατο «ἣ δή μοι καὶ εὐπραξίας αἰτία <pb/> 
γέγονεν.» </p>
</div>
<div type="section" n="2">
<p><seg type="new-citation"/> Ἐμοῦ δὲ τὸ παράδοξον θαυμάσαντος 
«οὐ θαυμάσεις» ἔφη «τὸ πρᾶγμα ὡς γέγονεν εἰ πύθοιο· 
πεύσῃ δὲ ὅταν σοι βουλομένῳ γίνηται.» «Οὐκοῦν ὥρα 
σοι λέγειν» ἦν δ' ἐγώ· «νῦν γὰρ βούλομαι.» «Μάνθανε» 
εἶπεν ὁ Χαρικλῆς τοὺς πολλοὺς μεταστησάμενος «καὶ γάρ 
σε καὶ διά τι χρήσιμον ἐμὸν ἀκροατὴν γενέσθαι τῶν συμβεβηκότων
 πάλαι ἐβουλόμην. </p>
</div>
<div type="section" n="3">
<p><seg type="new-citation"/> Ἐμοὶ γήμαντι παιδία 
οὐκ ἐγίνετο, ὀψὲ δέ ποτε καὶ βραδὺ τῆς ἡλικίας πολλὰ 
τὸν θεὸν ἱκετεύων θυγατρίου πατὴρ ἀνηγορεύθην, οὐκ 
ἐπ' αἰσίοις ἔσεσθαί μοι ταύτην τοῦ θεοῦ προαγορεύσαντος.
 Ἦλθε καὶ εἰς ὥραν γάμου καὶ ἐξεδόμην τῶν 
μνηστευομένων, πολλοὶ δ' ἦσαν, τῷ παρ' ἐμοὶ κριθέντι 
καλλίστῳ. </p>
</div>
<div type="section" n="4">
<p><seg type="new-citation"/> Καθ' ἣν νύκτα συγκατεκλίθη τῷ γήμαντι, 
κατ' αὐτὴν ἡ δυστυχὴς ἐτελεύτα, σκηπτοῦ τινος ἢ χειροποιήτου
 πυρὸς τοῖς θαλάμοις ἐμπεσόντος, καὶ τὸν ὑμέναιον
 ᾀδόμενον ἔτι διεδέχετο θρῆνος καὶ ἀπὸ τῶν παστάδων
 ἐπὶ τὸ μνῆμα παρεπέμπετο καὶ δᾷδες αἱ τὸ γαμήλιον
 ἐκλάμψασαι φῶς αὗται καὶ τὴν ἐπικήδειον πυρκαϊὰν
 ἀνῆπτον. Ἐπετραγῴδει τούτῳ τῷ δράματι καὶ ἕτερον
 πάθος ὁ δαίμων καὶ τὴν μητέρα μοι τῆς παιδὸς 
ἀφαιρεῖται μὴ τοῖς θρήνοις ἐγκαρτερήσασαν. </p>
</div>
<div type="section" n="5">
<p><seg type="new-citation"/> Τὸ δὲ 
θεήλατον τοῦ κακοῦ μὴ φέρων ἐμαυτὸν μὲν οὐκ ἐξάγω 
τοῦ βίου τοῖς θεολογοῦσιν ὡς ἀθέμιτον τὸ πρᾶγμα πειθόμενος,
 ὑπεξάγω δὲ τῆς ἐνεγκούσης καὶ τὴν ἐρημίαν τῆς <pb/> 
οἰκίας ἀποδιδράσκω (μέγα γὰρ εἰς λήθην κακῶν ἡ δι' ὀφθαλμῶν
 τῆς ψυχῆς ὑπόμνησις ἀμαυρουμένη) καὶ πολλοῖς 
ἐμπλανηθεὶς τόποις ἦλθον δὴ καὶ εἰς τὴν σὴν Αἴγυπτον 
καὶ Καταδούπους αὐτοὺς καθ' ἱστορίαν τῶν καταρρακτῶν
 τοῦ Νείλου. 
<lb/> </p>
</div>
</div>
<div type="chapter" n="30">
<div type="section" n="1">
<p rend="indent(1)">Τῆς μὲν οὖν ἐκεῖσε ἀφίξεως ἔχεις τὸν ἀπολογισμόν,
 ὦ φίλος, ἣν δέ σε βούλομαι παρενθήκην γνῶναι 
τοῦ διηγήματος, μᾶλλον δὲ ἀληθέστερον εἰπεῖν, αὐτὸ δὴ 
τὸ κεφάλαιον, ἀλύοντί μοι κατὰ τὴν πόλιν καὶ διατιθεμένῳ
 σχολὴν καί τινα τῶν παρ' Ἕλλησι σπανίων ὠνουμένῳ,
 ἤδη γάρ μοι τῆς λίαν ἀλγηδόνος τῷ χρόνῳ πεττομένης
 ἡ πρὸς τὴν ἐνεγκοῦσαν ἐπάνοδος ἐσπουδάζετο, 
ἀνήρ τις πρόσεισι τὰ μὲν ἄλλα σεμνὸς ἰδεῖν καὶ ἀγχίνοιαν
 ἀπὸ τοῦ βλέμματος ἐμφανίζων ἄρτι μὲν τὸν ἔφηβον
 παραλλάξας τὴν χροιὰν δὲ ἀκριβῶς μέλας καί με 
ἠσπάζετο καί τι βούλεσθαι ἰδίᾳ φράζειν ἔλεγεν ἑλληνίζων
 οὐ βεβαίως. </p>
</div>
<div type="section" n="2">
<p><seg type="new-citation"/> Ἐμοῦ δ' ἑτοίμως ὑπακούσαντος 
εἴς τινα νεὼν παρακείμενον εἰσαγαγὼν «φύλλα τινά σε 
καὶ ῥίζας» ἔφη «τῶν Ἰνδικῶν καὶ Αἰθιοπικῶν καὶ Αἰγυπτίων
 ὠνούμενον ἑώρακα· εἰ δὴ οὖν ἀκραιφνῆ ταῦτα 
καὶ δόλου παντὸς ἐκτὸς ὠνεῖσθαι βουληθείης, ἕτοιμος 
παρέχειν.» «Βούλομαι» ἔφην «καὶ δείκνυε.» Ὁ δὲ 
«ὄψει μὲν» εἶπεν, «ὅπως δὲ μὴ μικρόλογος ἔσῃ περὶ 
τὴν ἀγοράν.» «Σαυτῷ παρεγγύα» ἔφην «μὴ βαρύτιμον <pb/> 
εἶναι περὶ τὴν διάπρασιν.» </p>
</div>
<div type="section" n="3">
<p><seg type="new-citation"/> Καὶ ὃς ὑπὸ μάλης βαλαντίδιον
 ἔχων προκομίσας ἐπεδείκνυε λίθων πολυτίμων 
ὑπερφυές τι χρῆμα· μαργαρίδες τε γὰρ ἐνῆσαν εἰς καρύου
 μικροῦ μέγεθος εἰς κύκλον τε ἀκριβῶς ἀπαρτιζόμεναι
 καὶ λευκότητι πλεῖστον ἀγλαϊζόμεναι σμάραγδοί 
τε καὶ ὑάκινθοι αἱ μὲν οἷα λήϊον ἠρινὸν χλοάζουσαι ἐλαιώδους
 τινὸς αὐτὰς λειότητος ὑπαυγαζούσης αἱ δὲ ἀπεμιμοῦντο
 χροιὰν † ἀκτῆς θαλαττίας † ὑπ' ἀγχιβαθεῖ σκοπέλῳ 
μικρὸν ὑποφριττούσης καὶ τὸ ὑποκείμενον ἰαζούσης, καὶ 
ἁπλῶς συμμιγής τις ἦν πάντων καὶ ποικίλη μαρμαρυγὴ 
τὸν ὀφθαλμὸν εὐφραίνουσα. </p>
</div>
<div type="section" n="4">
<p><seg type="new-citation"/> Ἅπερ ὡς εἶδον «ἄλλους»
 ἔφην «ὥρα σοι, ξένε, τῶνδε ἐπιζητεῖν ὠνητάς, 
ὡς ἔγωγε καὶ ἡ κατ' ἐμὲ περιουσία σχολῇ γ' ἂν καὶ ἑνὸς 
εἴη τῶν ὁρωμένων ἰσοστάσιος.» «Ἀλλ' εἰ καὶ μὴ πρίασθαι
 δυνατὸς» εἶπε, «δῶρόν γε λαμβάνειν οὐκ ἀδύνατος.» 
«Ἐγὼ μὲν οὐκ ἀνίκανος» ἔφην, «δῶρόν γε λαμβάνων 
σὺ δὲ οὐκ οἶδ' ὅ τι βουλόμενος παίζεις ἡμᾶς.» «Οὐ 
παίζω» εἶπεν, «ἀλλὰ καὶ σφόδρα σπουδάζω καὶ ἐπόμνυμί
 γε τὸν ἱδρυμένον ἐνθάδε θεὸν ἅπαντα δώσειν εἰ 
πρὸς τούτοις καὶ ἕτερον δῶρον ὑποδέξασθαι βουληθείης 
πολὺ τούτων ἐριτιμότερον.» </p>
</div>
<div type="section" n="5">
<p><seg type="new-citation"/> Ἐγέλων πρὸς ταῦτα, 
τοῦ δὲ τὴν αἰτίαν πυνθανομένου «ὅτι γελοῖον» ἔφην <pb/> 
εἰ τηλικαῦτα δῶρα καθυπισχνούμενος προσέτι καὶ μισθὸν
 ἐπαγγέλλῃ πολὺ τῶν δώρων αὐτῶν ὑπερφέροντα.» 
«Πίστευε» εἶπεν, «ἀλλ' ἐπόμνυε καὶ αὐτὸς ἦ μὴν 
ἄριστα χρήσεσθαι τῷ δώρῳ καὶ ὡς ἂν αὐτὸς ὑφηγήσωμαι.»
 Ἐθαύμαζον μὲν ἀπορῶν ἐπώμνυον δὲ τηλικαῦτα 
ἐλπίζων. </p>
</div>
<div type="section" n="6">
<p><seg type="new-citation"/> Ἐπειδὴ δέ μοι ὠμώμοστο ὡς ἐκεῖνος ἐπέσκηπτεν,
 ἄγει με παρ' ἑαυτὸν καὶ δείκνυσι κόρην ἀμήχανόν
 τι καὶ δαιμόνιον κάλλος, ἣν αὐτὸς μὲν ἑπτὰ ἔτη 
γεγονέναι ἔλεγεν ἐμοὶ δὲ καὶ ὥρᾳ γάμου πλησιάζειν ἐῴκει, 
οὕτως ἄρα κάλλους ὑπερβολὴ καὶ εἰς μεγέθους ἔμφασιν 
φέρει προσθήκην. Κἀγὼ μὲν ἀχανὴς εἱστήκειν ἀγνοίᾳ 
τε τῶν γινομένων καὶ ἀκορέστῳ θέᾳ τῶν ὁρωμένων. 
<lb/> </p>
</div>
</div>
<div type="chapter" n="31">
<div type="section" n="1">
<p rend="indent(1)">Ὁ δὲ ἄρχεται λόγων τοιῶνδε· «Ταύτην 
ἣν ὁρᾷς, ξένε» φησὶν «ἡ μὲν τεκοῦσα δι' αἰτίαν ἣν 
γνώσῃ μικρὸν ὕστερον ἐν σπαργάνοις ἐξέθετο τύχης ἀμφιβολίᾳ
 τὰ κατ' αὐτὴν ἐπιτρέψασα, ἐγὼ δὲ προστυχὼν 
ἀνειλόμην· οὐδὲ γὰρ ἦν μοι θεμιτὸν ἐν κινδύνῳ ψυχὴν 
ἅπαξ ἐνανθρωπήσασαν παριδεῖν, (ἓν γὰρ καὶ τοῦτο παράγγελμα
 τῶν γυμνῶν παρ' ἡμῖν σοφῶν ὧν ἀκουστὴς εἶναι 
χρόνοις ὀλίγῳ πρόσθεν ἠξίωμαι)· καὶ ἄλλως καὶ τὸ παιδίον
 αὐτόθεν μέγα τι καὶ θεῖον τῶν ὀφθαλμῶν ἐξέλαμπεν,
 οὕτω μοι περισκοποῦντι γοργόν τε καὶ ἐπαγωγὸν 
ἐνεῖδε. </p>
</div>
<div type="section" n="2">
<p><seg type="new-citation"/> Συνεξέκειτο δὲ αὐτῷ καὶ λίθων ὅρμος ὃν ἀρτίως <pb/>
 ἐπεδείκνυον καὶ ταινία τις ἀπὸ σηρικοῦ νήματος 
ἐξυφασμένη γράμμασιν ἐγχωρίοις καὶ διηγήματι τῶν κατὰ
 τὴν παῖδα κατάστικτος, τῆς μητρὸς οἶμαι σύμβολα 
ταῦτα καὶ γνωρίσματα τῇ κόρῃ προμηθευσαμένης· ἅπερ 
ὡς ἀνέγνων πόθεν τέ ἐστι καὶ τίνος ἔγνων εἰς ἀγρόν τε 
κομίζω πόρρω τῆς πόλεως ἀπῳκισμένον καὶ ποιμέσιν 
ἐμαυτοῦ τρέφειν παραδοὺς μηδενί τε φράζειν ἐπαπειλήσας
 τὰ συνεκτεθέντα κατεῖχον τοῦ μή τινα ἐπιβουλὴν 
γενέσθαι αὐτὰ τῇ κόρῃ. </p>
</div>
<div type="section" n="3">
<p><seg type="new-citation"/> Τὰ μὲν οὖν πρῶτα οὕτως 
ἐλάνθανεν, ἐπεὶ δὲ τοῦ χρόνου προϊόντος ἡ τῆς κόρης 
ἀκμὴ μείζονος ὥρας ἐφαντάζετο τοῦ εἰωθότος τὸ κάλλος 
δ' οὐδ' ἂν ὑπὸ γῆν κρυπτόμενον ἔλαθεν ἀλλά μοι δοκεῖ 
κἂν ἐκεῖθεν διεκλάμψαι, δείσας μὴ φωτισθείη τὰ κατ' 
αὐτὴν καὶ ἀπόλοιτο μὲν αὕτη παραπολαύσω δέ τινος 
καὶ αὐτὸς ἀηδοῦς, ἐκπεμφθῆναι πρεσβευτὴς παρὰ τὸν 
Αἰγύπτου σατράπην ἐπραγματευσάμην καὶ ἥκω ταύτην 
συνεπαγόμενος διαθέσθαι τὰ κατ' αὐτὴν ἐνθυμούμενος. </p>
</div>
<div type="section" n="4">
<p>Καὶ τῷ μὲν ὅσον οὐδέπω περὶ ὧν ἥκω διαλεχθήσομαι, 
χρηματίσαι γὰρ ἡμῖν τήμερον ἐπηγγείλατο· σοὶ δὲ καὶ 
θεοῖς τοῖς οὕτως ἐπιτρέψασιν ἐγχειρίζω τὴν κόρην ἐπὶ 
συνθήκαις ταῖς ἐνωμότοις ἡμῖν γενομέναις ἦ μὴν ἐλευθέραν
 ταύτην ἕξειν καὶ ἐλευθέρῳ πρὸς γάμον ἐκδώσειν 
&lt;καὶ ταινίαν ἐπιδώσειν&gt; ταύτην, ἣν δὴ καὶ αὐτὸς κομίζῃ <pb/> 
παρ' ἡμῶν μᾶλλον δὲ τῆς συνεκθεμένης μητρός. </p>
</div>
<div type="section" n="5">
<p><seg type="new-citation"/> Πιστεύω
 δέ σε πάντα ἐμπεδώσειν τὰ ὡμιλημένα τοῖς τε ὅρκοις
 ἀποθαρσῶν καὶ τὸν σὸν τρόπον ἐκ πολλῶν τῶν ἡμερῶν
 ὧν ἐνθάδε διάγεις Ἑλληνικὸν ὄντα τῷ ὄντι περιειργασμένος.
 Ταῦτά σοι νῦν εἶχον λέγειν ἐπιτετμημένως 
καλούσης με τῆς κατὰ τὴν πρεσβείαν χρείας· τὰ σαφέστερα
 δὲ καὶ ἀκριβέστερα τῶν κατὰ τὴν κόρην εἰς αὔριον 
μαθήσῃ περὶ τὸν νεὼν τῆς Ἴσιδος ἐντυχών.» 
<lb/> </p>
</div>
</div>
<div type="chapter" n="32">
<div type="section" n="1">
<p rend="indent(1)">Ἐποίουν οὕτως καὶ παραλαβὼν τὴν κόρην 
ἦγον ἐπικαλύψας ὡς ἐμαυτόν· κἀκείνην μὲν τὴν ἡμέραν 
εἶχον ἐν θεραπείᾳ πολλὰ φιλοφρονούμενος καὶ πολλὴν 
τοῖς θεοῖς ὁμολογῶν χάριν αὐτόθεν τε ἐμαυτοῦ θυγατέρα 
καὶ ἐνόμιζον καὶ ὠνόμαζον, εἰς δὲ τὴν ὑστεραίαν ἅμα 
ἡμέρᾳ λίαν ἐσπουδασμένως ἐπὶ τὸν νεὼν τῆς Ἴσιδος 
οὗπερ συνετέτακτό μοι πρὸς τὸν ξένον ὥρμησα καὶ 
πλεῖστα ἐμπεριπατήσας, ἐπειδήπερ ἐφαίνετο οὐδαμοῦ, 
παραγενόμενος εἰς τὰ σατραπεῖα τὸν πρεσβευτὴν τῶν 
Αἰθιόπων εἴ τις ἑώρα ἐπυνθανόμην. </p>
</div>
<div type="section" n="2">
<p><seg type="new-citation"/> Καί μοί τις 
ἀπήγγελλεν ὡς ἐξώρμησε μᾶλλον δὲ ἐξελήλαται, πρὸ ἡλίου 
δυσμῶν εἰ μὴ τῶν ὅρων ἐκτὸς γένοιτο θάνατον αὐτῷ 
τοῦ σατράπου διαπειλήσαντος· ἐμοῦ δὲ ἐρομένου τὴν 
αἰτίαν «ὅτι» ἔφη ὁ ἀπαγγέλλων «ἐπέταττεν ἀπέχεσθαι
 τῶν σμαραγδείων μετάλλων ὡς Αἰθιοπίᾳ προσηκόντων.»
 </p>
</div>
<div type="section" n="3">
<p><seg type="new-citation"/> Ὑπέστρεφον ἀνιαρῶς ἄγαν διατεθεὶς καὶ ὥσπερ <pb/>
 οἱ βαρεῖάν τινα πληγὴν εἰληφότες ὅτι δή μοι γνῶναι
 μὴ ἐξεγένετο τὰ κατὰ τὴν κόρην τίς ἢ πόθεν ἢ 
τίνων.» «Μὴ θαυμάσῃς» εἶπεν ὁ Κνήμων· «ἀσχάλλω 
γὰρ καὶ αὐτὸς οὐκ ἀκούσας, ἀλλ' ἴσως ἀκούσομαι.» 
«Ἀκούσῃ» ἔφη ὁ Καλάσιρις. 
<lb/> </p>
</div>
</div>
<div type="chapter" n="33">
<div type="section" n="1">
<p rend="indent(1)">Νυνὶ δὲ ἅπερ ἑξῆς ἐπέραινεν ὁ Χαρικλῆς 
εἰρήσεται. «Ἐπειδὴ γὰρ» φησὶν «εἰς τὸ δωμάτιον ἦλθον 
ὑπαντᾷ τέ μοι ἡ παῖς καὶ ἔλεγε μὲν οὐδέν, οὔπω τῆς 
Ἑλλάδος συνιεῖσα φωνῆς ἀπὸ δὲ τῆς χειρὸς ἠσπάζετο 
κἀμὲ πρὸς τὸ φαιδρότερον ὀφθεῖσα μόνον ἀνίησιν· ἐθαύμαζόν
 τε ὅτι καθάπερ οἱ ἀγαθοὶ καὶ εὐγενεῖς τῶν σκυλάκων
 πάντα τινὰ καὶ ἐπ' ὀλίγον ἐγνωσμένον σαίνουσιν, 
οὕτω κἀκείνη τῆς ἐμῆς περὶ αὐτὴν εὐνοίας ὀξέως ᾔσθετο
 καὶ ὡς πατέρα περιεῖπεν. </p>
</div>
<div type="section" n="2">
<p><seg type="new-citation"/> Ἔγνων οὖν μὴ ἐνδιατρίβειν
 τοῖς Καταδούποις μὴ δή τις καὶ δαίμονος 
βασκανία τῆς δευτέρας με θυγατρὸς στερήσειε, καὶ διὰ 
τοῦ Νείλου κατάρας ἐπὶ θάλατταν ἐπιτυχών τε νεὼς 
ἀνηγόμην τὴν ἐπ' οἴκου. </p>
</div>
<div type="section" n="3">
<p><seg type="new-citation"/> Καὶ ἔστι νῦν ἡ παῖς ἐνταῦθα
 σὺν ἐμοὶ παῖς μὲν οὖσα ἐμὴ καὶ ὄνομα τοὐμὸν 
ὀνομαζομένη, σαλεύω γὰρ ἐπ' αὐτῇ τὸν βίον καὶ ἔστι τὰ 
μὲν ἄλλα καὶ εὐχῆς κρείττων, οὕτω τάχιστα μὲν τὴν 
Ἑλλάδα γλῶτταν εἵλκυσε τάχιστα δὲ εἰς ἀκμὴν καθάπερ
 ἔρνος τι τῶν εὐθαλῶν ἀνέδραμεν· ὡραιότητι δὲ σώματος
 οὕτω δὴ τὰς πάσας ὑπερβέβληκεν ὥστε πᾶς ὀφθαλμὸς
 Ἑλληνικός τε καὶ ξένος ἐπ' αὐτὴν φέρεται καὶ <pb/> 
ὅπου δὴ φαινομένη ναῶν ἢ δρόμων ἢ ἀγορῶν καθάπερ 
ἀρχέτυπον ἄγαλμα πᾶσαν ὄψιν καὶ διάνοιαν ἐφ' ἑαυτὴν 
ἐπιστρέφει. </p>
</div>
<div type="section" n="4">
<p><seg type="new-citation"/> Ἀλλ' αὕτη τοιαύτη τις οὖσα λυπεῖ με 
λύπην ἀνίατον· ἀπηγόρευται γὰρ αὐτῇ γάμος καὶ παρθενεύειν
 τὸν πάντα βίον διατείνεται καὶ τῇ Ἀρτέμιδι ζάκορον
 ἑαυτὴν ἐπιδοῦσα θήραις τὰ πολλὰ σχολάζει καὶ 
ἀσκεῖ τοξείαν. Ἐμοὶ δέ ἐστιν ὁ βίος ἀφόρητος ἐλπίσαντι
 μὲν ἀδελφῆς ἐμαυτοῦ παιδὶ ταύτην ἐκδώσειν καὶ 
μάλα γε ἀστείῳ καὶ χαρίεντι λόγον τε καὶ ἦθος νεανίσκῳ, 
ἀποτυγχάνοντι δὲ διὰ τὴν ταύτης ἀπηνῆ κρίσιν. </p>
</div>
<div type="section" n="5">
<p>Οὔτε γὰρ θεραπεύων οὔτε ἐπαγγελλόμενος οὔτε λογισμοὺς
 ἀνακινῶν πεῖσαι δεδύνημαι, ἀλλὰ τὸ χαλεπώτατον 
τοῖς ἐμοῖς, τὸ τοῦ λόγου, κατ' ἐμοῦ κέχρηται πτεροῖς 
καὶ τὴν ἐκ λόγων πολυπειρίαν, ἣν ποικίλην ἐδιδαξάμην 
πρὸς κατασκευὴν τοῦ τὸν ἄριστον ᾑρῆσθαι βίον, ἐπανατείνεται
 ἐκθειάζουσα μὲν παρθενίαν καὶ ἐγγὺς ἀθανάτων
 ἀποφαίνουσα, ἄχραντον καὶ ἀκήρατον καὶ ἀδιάφθορον
 ὀνομάζουσα, Ἔρωτα δὲ καὶ Ἀφροδίτην καὶ πάντα 
γαμήλιον θίασον ἀποσκορακίζουσα. </p>
</div>
<div type="section" n="6">
<p><seg type="new-citation"/> Πρὸς ταῦτα δὴ 
σὲ βοηθὸν ἐπικαλοῦμαι καὶ διὰ τοῦτο καιροῦ λαβόμενος 
καὶ ἀφορμῆς τῆς ἐκ ταὐτομάτου πως ἐνδοθείσης μακροτέρου
 πρός σε τοῦ διηγήματος ἐδεήθην. Καὶ δὸς τὴν 
χάριν, ὦ 'γαθὲ Καλάσιρι. Σοφίαν τινὰ καὶ ἴυγγα κίνησον
 ἐπ' αὐτὴν Αἰγυπτίαν· πεῖσον ἢ λόγοις ἢ ἔργοις γνωρίσαι
 τὴν ἑαυτῆς φύσιν καὶ ὅτι γυνὴ γέγονεν εἰδέναι. </p>
</div>
<div type="section" n="7">
<p>Βουλομένῳ δέ σοι τὸ πρᾶγμα ῥᾴδιον, οὔτε γὰρ ἀπρόσμικτος <pb/>
 ἐκείνη πρὸς τοὺς λογίους τῶν ἀνδρῶν ἀλλὰ τὸ 
πλεῖστον τούτοις συνόμιλος ἐπαρθενεύθη καὶ οἴκησιν 
οἰκεῖ σοι τὴν αὐτὴν ἐνταῦθα, ἐντός φημι τοῦ περιβόλου 
καὶ περὶ τὸν νεών· ἱκέτην με γινόμενον μὴ περιίδῃς 
μηδὲ συγχωρήσῃς ἄπαιδα καὶ ἀπαραμύθητον καὶ διαδόχων
 ἔρημον ἐν γήρᾳ βαρεῖ διάγειν, μὴ πρὸς Ἀπόλλωνος 
αὐτοῦ καὶ τῶν ἐγχωρίων σοι θεῶν.» </p>
</div>
<div type="section" n="8">
<p><seg type="new-citation"/> Ἐδάκρυσα 
τούτων ἀκούων, ὦ Κνήμων, ἐπειδὴ κἀκεῖνος οὐκ ἀδάκρυτον 
τὴν ἱκεσίαν προσῆγε καὶ ἐπηγγελλόμην εἴ τι δυναίμην 
συλλήψεσθαι. 
<lb/> </p>
</div>
</div>
<div type="chapter" n="34">
<div type="section" n="1">
<p rend="indent(1)">Καὶ ἔτι περὶ τούτων διασκοπουμένων ἡμῶν 
εἰσδραμών τις ἀπήγγελλε τὸν ἀρχιθέωρον τῶν Αἰνιάνων 
ἐπὶ θύραις ὄντα πάλαι δι' ὄχλου παρακαλεῖν τὸν ἱερέα 
παρεῖναι καὶ κατάρχειν τῶν ἱερῶν. </p>
</div>
<div type="section" n="2">
<p><seg type="new-citation"/> Ἐμοῦ δὲ ἐρομένου 
τὸν Χαρικλέα τίνες οἱ Αἰνιᾶνες ἢ τίς ἡ θεωρία καὶ ἣν 
ἄγουσι θυσίαν «οἱ μὲν Αἰνιᾶνες» ἔφη «Θετταλικῆς ἐστι 
μοίρας τὸ εὐγενέστατον καὶ ἀκριβῶς Ἑλληνικὸν ἀφ' Ἕλληνος
 τοῦ Δευκαλίωνος, τὸ μὲν ἄλλο τῷ Μαλιακῷ κόλπῳ 
παρατεινόμενον μητρόπολιν δὲ σεμνυνόμενον Ὑπάταν, 
ὡς μὲν αὐτοὶ βούλονται ἀπὸ τοῦ τῶν ἄλλων ὑπατεύειν 
καὶ ἄρχειν ὠνομασμένην ὡς δὲ ἑτέροις δοκεῖ διότι περ 
ὑπὸ τῇ Οἴτῃ τῷ ὄρει κατῴκισται. </p>
</div>
<div type="section" n="3">
<p><seg type="new-citation"/> Ἡ δὲ θυσία καὶ 
ἡ θεωρία, τετραετηρίδα ταύτην, ὅτε περ καὶ ὁ Πυθίων <pb/> 
ἀγών, ἔστι δὲ νῦν ὡς οἶσθα, πέμπουσιν Αἰνιᾶνες Νεοπτολέμῳ
 τῷ Ἀχιλλέως· ἐνταῦθα γὰρ ἐδολοφονήθη πρὸς 
αὐτοῖς τοῖς τοῦ Πυθίου βωμοῖς ὑπ' Ὀρέστου τοῦ Ἀγαμέμνονος.
 </p>
</div>
<div type="section" n="4">
<p><seg type="new-citation"/> Ἡ δὲ νυνὶ θεωρία καὶ πλεονεκτεῖ τὰς 
ἄλλας, Ἀχιλλείδης γὰρ εἶναι σεμνύνεται ὁ τῆς θεωρίας 
ἐξάρχων· συνέτυχον γὰρ τῇ προτεραίᾳ τῷ νεανίσκῳ καί 
μοι ἀληθῶς ἔδοξε τοῖς Ἀχιλλείδαις ἐμπρέπειν, τοιοῦτός 
ἐστι τὴν μορφὴν καὶ τοσοῦτος ἰδεῖν τὸ μέγεθος ὡς βεβαιοῦν
 τῇ θέᾳ τὸ γένος.» </p>
</div>
<div type="section" n="5">
<p><seg type="new-citation"/> Ἐμοῦ δὲ θαυμάσαντος 
καὶ πῶς Αἰνιάνων γένος τυγχάνων Ἀχιλλείδην ἑαυτὸν 
ἀναγορεύει φήσαντος, ἡ γὰρ Ὁμήρου τοῦ Αἰγυπτίου ποίησις
 τὸν Ἀχιλλέα Φθιώτην ἐνδείκνυται, «ὁ μὲν νεανίσκος»
 ἔφη ὁ Χαρικλῆς «καὶ ὁλοσχερῶς Αἰνιᾶνα εἶναι 
τὸν ἥρωα διαγωνίζεται, τὴν Θέτιν ἐκ τοῦ Μαλιακοῦ 
κόλπου γήμασθαι τῷ Πηλεῖ καὶ Φθίαν τὸ περὶ τὸν κόλπον
 τοῦτον ὀνομάζεσθαι πάλαι διατεινόμενος, τοὺς δὲ 
ἄλλους δι' εὐδοξίαν τοῦ ἀνδρὸς ἐφελκομένους ἑαυτοῖς 
ἐπιψεύδεσθαι. </p>
</div>
<div type="section" n="6">
<p><seg type="new-citation"/> Καὶ ἄλλως δὲ ἑαυτὸν ἐγγράφει τοῖς 
Αἰακίδαις Μενέσθιον ἑαυτοῦ προπάτορα καταφέρων τὸν 
Σπερχειοῦ παῖδα καὶ Πολυδώρας τῆς ἐκ Πηλέως, ὃς 
καὶ Ἀχιλλεῖ συνεστράτευσεν ἐν πρώτοις ἐπὶ Ἴλιον καὶ 
τῆς πρώτης τῶν Μυρμιδόνων διὰ τὸ συγγενὲς ἐξῆρχε 
μοίρας. </p>
</div>
<div type="section" n="7">
<p><seg type="new-citation"/> Τῷ δ' Ἀχιλλεῖ πάντοθεν περιφυόμενος καὶ 
πανταχόθεν αὐτὸν τοῖς Αἰνιᾶσιν οἰκειούμενος τεκμήριον <pb/> 
λαμβάνει πρὸς τοῖς ἄλλοις οἷς καταλέγει καὶ τὸν ἐναγισμὸν
 τὸν Νεοπτολέμῳ πεμπόμενον οὗ σύμπαντες, ὥς 
φησιν, Αἰνιᾶσιν ἐξεχώρησαν Θετταλοί, τὸ ἐγγυτέρους 
εἶναι τοῦ γένους προσμαρτυροῦντες.» </p>
</div>
<div type="section" n="8">
<p><seg type="new-citation"/> «Ἐκείνοις 
μὲν οὖν οὐδεὶς φθόνος» ἔφην «ὦ Χαρίκλεις, ἢ χαρίζεσθαι
 ταῦτα ἢ καὶ ἐπαληθεύειν ἑαυτοῖς, τὸν δὲ ἀρχιθέωρον 
εἰσκαλεῖσθαι πρόσταξον, ὡς ἔγωγε αὐτοῦ μανικῶς ἀνεπτέρωμαι
 πρὸς τὴν θέαν.» 
<lb/> </p>
</div>
</div>
<div type="chapter" n="35">
<div type="section" n="1">
<p rend="indent(1)">Ἐπένευσεν ὁ Χαρικλῆς καὶ εἰσῆλθεν ὁ νεανίσκος
 Ἀχίλλειόν τι τῷ ὄντι πνέων καὶ πρὸς ἐκεῖνον τὸ 
βλέμμα καὶ τὸ φρόνημα ἀναφέρων· ὀρθὸς τὸν αὐχένα καὶ 
ἀπὸ τοῦ μετώπου τὴν κόμην πρὸς τὸ ὄρθιον ἀναχαιτίζων, 
ἡ ῥὶς ἐν ἐπαγγελίᾳ θυμοῦ καὶ οἱ μυκτῆρες ἐλευθέρως τὸν 
ἀέρα εἰσπνέοντες, ὀφθαλμὸς οὔπω μὲν χαροπὸς χαροπώτερον
 δὲ μελαινόμενος σοβαρόν τε ἅμα καὶ οὐκ ἀνέραστον
 βλέπων, οἷον θαλάσσης ἀπὸ κύματος εἰς γαλήνην ἄρτι 
λεαινομένης. </p>
</div>
<div type="section" n="2">
<p><seg type="new-citation"/> Ἐπεὶ δὲ ἡμᾶς τὰ εἰωθότα ἠσπάσατο 
καὶ τῶν ἀμοιβαίων ἔτυχεν, ὥραν εἶναι τοῦ τὴν θυσίαν τῷ 
θεῷ προσάγειν ἔλεγεν ὡς ἂν καὶ τὸν ἐναγισμὸν τῷ ἥρωι καὶ 
τὴν ἐπ' αὐτῷ πομπὴν κατὰ καιρὸν ἐν δευτέροις ἐπιτελεῖν 
ἐγγένοιτο. «Γινέσθω» ἔφη ὁ Χαρικλῆς. </p>
</div>
<div type="section" n="3">
<p><seg type="new-citation"/> Καὶ ἀνιστάμενος
 «ὄψει» ἔφη πρός με «καὶ τὴν Χαρίκλειαν τήμερον,
 εἰ μὴ πρότερον εἶδες, συμπαρεῖναι γὰρ καὶ τὴν ζάκορον
 τῆς Ἀρτέμιδος τῇ πομπῇ καὶ τοῖς ἐναγισμοῖς 
τοῦ Νεοπτολέμου πάτριον.» Ἐμοὶ δὲ ἡ παῖς, ὦ Κνήμων, <pb/>
 ἑωρᾶτο ἤδη πολλάκις καὶ θυσιῶν συνεφήπτετο καὶ 
λόγων ἱερῶν ἔστιν ὅτε ἐπύθετο, ἀλλ' ὅμως ἐσιώπων τὸ 
μέλλον ἀπεκδεχόμενος. </p>
</div>
<div type="section" n="4">
<p><seg type="new-citation"/> Καὶ ἅμα τὴν ὁρμὴν ὡς ἐπὶ 
τὸν νεὼν ἐποιούμεθα, πάντα γὰρ ἤδη παρεσκεύαστο τὰ 
πρὸς τὴν θυσίαν τοῖς Θετταλοῖς. Ἐπεὶ δὲ ἡμεῖς τε πρὸς 
τοῖς βωμοῖς ἐγενόμεθα καὶ ὁ νεανίας ἤδη τῶν ἱερῶν κατῆρχε,
 προκατευξαμένου τοῦ ἱερέως ἐκ τῶν ἀδύτων ἀναφθέγγεται
 ἡ Πυθία τοιάδε· 
<lb/> </p>
</div>
<div type="section" n="5">
<p rend="indent(2)">Τὴν χάριν ἐν πρώτοις αὐτὰρ κλέος ὕστατ' ἔχουσαν 
<space quantity="3"/>φράζεσθ', ὦ Δελφοί, τόν τε θεᾶς γενέτην· 
<space quantity="2"/>οἳ νηὸν προλιπόντες ἐμὸν καὶ κῦμα τεμόντες 
<space quantity="3"/>ἵξοντ' ἠελίου πρὸς χθόνα κυανέην, 
<space quantity="2"/>τῇ περ ἀριστοβίων μέγ' ἀέθλιον ἐξάψονται 
<space quantity="3"/>λευκὸν ἐπὶ κροτάφων στέμμα μελαινομένων. 
<lb/> </p>
</div>
</div>
<div type="chapter" n="36">
<div type="section" n="1">
<p rend="indent(1)">Ταῦτα μὲν ὡς ἀνεῖπεν ὁ θεός, ἀμηχανία 
πλείστη τοὺς περιεστῶτας εἰσεδύετο τὸν χρησμὸν ὅ τι 
βούλοιτο φράζειν ἀποροῦντας· ἄλλος γὰρ πρὸς ἄλλο τι τὸ 
λόγιον ἔσπα καὶ ὡς ἕκαστος εἶχε βουλήσεως, οὕτω καὶ ὑπελάμβανεν.
 </p>
</div>
<div type="section" n="2">
<p><seg type="new-citation"/> Οὔπω δὲ οὐδεὶς τῶν ἀληθῶν ἐφήπτετο, 
χρησμοὶ γὰρ καὶ ὄνειροι τὰ πολλὰ τοῖς τέλεσι κρίνονται, 
καὶ ἄλλως οἱ Δελφοὶ πρὸς τὴν πομπὴν ἐπτοημένοι μεγαλοπρεπῶς
 ηὐτρεπισμένην ἠπείγοντο, τὰ χρησθέντα πρὸς τὸ 
ἀκριβὲς ἀνιχνεύειν ἀμελήσαντες.» <pb/> </p>
</div>
</div>
</div>
<div type="Book" n="3">
<div type="chapter" n="1">
<div type="section" n="1">
<p rend="indent(1)">«Ἐπεὶ δὲ ἡ πομπὴ καὶ ὁ σύμπας ἐναγισμὸς ἐτελέσθη—»
 «Καὶ μὴν οὐκ ἐτελέσθη πάτερ» ὑπολαβὼν ὁ 
Κνήμων· «ἐμὲ γοῦν οὔπω θεατὴν ὁ σὸς ἐπέστησε λόγος ἀλλ' 
εἰς πᾶσαν ὑπερβολὴν ἡττημένον τῆς ἀκροάσεως καὶ αὐτοπτῆσαι
 σπεύδοντα τὴν πανήγυριν ὥσπερ κατόπιν ἑορτῆς ἥκοντα,
 τὸ τοῦ λόγου, παρατρέχεις ὁμοῦ τε ἀνοίξας καὶ λύσας 
τὸ θέατρον.» </p>
</div>
<div type="section" n="2">
<p><seg type="new-citation"/> «Ἐγὼ μέν, ὦ Κνήμων» ἔφη ὁ Καλάσιρις 
«ἥκιστά σε τοῖς ἔξωθεν καὶ τοιούτοις βούλομαι διοχλεῖν, 
ἐπὶ τὰ καιριώτερά σε τῆς ἀφηγήσεως καὶ ὧν ἐπεζήτεις ἐξ 
ἀρχῆς συνελαύνων· ἐπεὶ δὲ ἐκ παρόδου θεωρὸς γενέσθαι 
βεβούλησαι, σὺ μὲν Ἀττικὸς ὢν κἀκ τούτων οὐ λέληθας 
ἐγὼ δέ σοι τὴν πομπὴν ὀνομαστὴν ἐν ὀλίγαις γενομένην 
αὐτῆς τε ἕνεκεν καὶ τῶν ἐξ αὐτῆς ἀποβάντων ἐπιτεμὼν 
διαθήσομαι. </p>
</div>
<div type="section" n="3">
<p><seg type="new-citation"/> Ἡγεῖτο μὲν ἑκατόμβη, τῶν τελουμένων 
ἀνδρῶν ἀγροικοτέρων βίον τε καὶ στολὴν ἐφελκομένων· τὸ 
μὲν ζῶμα ἑκάστῳ χιτῶνα λευκὸν εἰς ἀγκύλην ἀνέστελλε, 
χεὶρ δὲ ἡ δεξιὰ σὺν ὤμῳ καὶ μαζῷ παραγυμνουμένη πέλεκυν <pb/> 
δίστομον ἐπεκράδαινεν. </p>
</div>
<div type="section" n="4">
<p><seg type="new-citation"/> Οἱ βόες μέλανες πάντες, τὸν 
αὐχένα σφριγῶντες καὶ πρὸς κύρτωμα μέτριον ἐγείροντες, 
τὸ μὲν κέρας ἀπέριττον καὶ ἀδιάστροφον ὀξύνοντες ὁ μὲν 
ἐπίχρυσον ὁ δὲ ἀνθινοῖς στεφάνοις διάπλοκον, σιμοὶ τὴν 
κνήμην καὶ βαθεῖαν τὴν φάρυγγα τοῖς γόνασιν ἀπαιωροῦντες·
 ὁ δὲ ἀριθμὸς ἀκριβῶς ἑκατόμβη καὶ εἰς ἀλήθειαν τὸ 
ὄνομα πληροῦντες. </p>
</div>
<div type="section" n="5">
<p><seg type="new-citation"/> Ἐπηκολούθει τούτοις ἄλλων ἱερείων
 διάφορον πλῆθος, ἑκάστου ζῴου γένος ἰδίᾳ καὶ εἰς 
κόσμον ἀγόμενον, αὐλοῦ καὶ σύριγγος τελεστικόν τι μέλος 
καὶ καταγγελτικὸν τῆς θυσίας ὑπαρχόντων. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Ταύτας τὰς ἀγέλας καὶ τοὺς ἄνδρας τοὺς βοηλάτας
 κόραι Θετταλαὶ διεδέχοντο καλλίζωνοί τινες καὶ βαθύζωνοι
 καὶ τὴν κόμην ἄνετοι· διῄρηντο δὲ εἰς δύο χορούς, 
καὶ αἱ μὲν ἔφερον καλαθίσκους—ὁ πρῶτος χορός—ἀνθέων
 τε καὶ ὡραίων πλήρεις, αἱ δὲ κανᾶ πεμμάτων τε καὶ 
θυμιαμάτων κανηφοροῦσαι τὸν τόπον εὐωδίᾳ κατέπνεον. </p>
</div>
<div type="section" n="2">
<p>Ἠσχόλουν δὲ οὐδὲν εἰς ταῦτα τὰς χεῖρας ἀλλ' ὑπὲρ τῆς 
κεφαλῆς ἀχθοφοροῦσαι πρὸς χορὸν στιχήρη καὶ ἐγκάρσιον 
ἀλλήλων εἴχοντο, ὡς ἂν βαδίζειν τε ἅμα καὶ χορεύειν αὐταῖς 
ἐγγίνοιτο. Τοῦ δὲ μέλους αὐταῖς τὸ ἐνδόσιμον ὁ ἕτερος 
χορὸς ὑπεσήμαινεν, οὗτος γὰρ τὸν ὅλον ἐπετέτραπτο μελῳδεῖν <pb/>
 ὕμνον· ὁ δὲ ὕμνος ἦν, ἡ Θέτις ἐπῃνεῖτο καὶ ὁ Πηλεὺς 
κἀπὶ τούτοις ὁ ἐκείνων παῖς καὶ ὁ τούτου πάλιν. </p>
</div>
<div type="section" n="3">
<p><seg type="new-citation"/> Μετὰ 
ταύτας, ὦ Κνήμων—» «Τί Κνήμων» ἔφη ὁ Κνήμων· 
«πάλιν γάρ με τῶν ἡδίστων ἀποστερεῖς, ὦ πάτερ, αὐτόν 
μοι τὸν ὕμνον οὐ διερχόμενος, ὥσπερ θεατήν με μόνον τῶν 
κατὰ τὴν πομπὴν ἀλλ' οὐχὶ καὶ ἀκροατὴν καθίσας.» 
«Ἀκούοις ἄν» ἔφη ὁ Καλάσιρις «ἐπειδήπερ οὕτω σοι 
φίλον· εἶχε γὰρ ὧδέ πως ἡ ᾠδή· 
<lb/> </p>
</div>
<div type="section" n="4">
<p rend="indent(5)">Τὰν Θέτιν ἀείδω, χρυσοέθειρα Θέτιν, 
<space quantity="5"/>Νηρέος ἀθανάταν εἰναλίοιο κόραν 
<space quantity="5"/>τὰν Διὸς ἐννεσίῃ Πηλέϊ γημαμέναν 
<space quantity="5"/>τὰν ἁλὸς ἀγλαΐαν ἁμετέραν Παφίην, 
<space quantity="5"/>ἃ τὸν δουρομανῆ τόν τ' Ἄρεα πτολέμων 
<space quantity="5"/>Ἑλλάδος ἀστεροπὰν ἐξέτεκεν λαγόνων 
<space quantity="5"/>δῖον Ἀχιλλῆα, τοῦ κλέος οὐράνιον, 
<space quantity="5"/>τῷ ὕπο Πύρρα τέκεν παῖδα Νεοπτόλεμον, 
<space quantity="5"/>περσέπολιν Τρώων, ῥυσίπολιν Δαναῶν. 
<space quantity="5"/>ἱλήκοις ἥρως ἄμμι Νεοπτόλεμε, <pb/> 
<space quantity="5"/>ὄλβιε Πυθιάδι νῦν χθονὶ κευθόμενε, 
<space quantity="5"/>δέχνυσο δ' εὐμενέων τάνδε θυηπολίην, 
<space quantity="5"/>πᾶν δ' ἀπέρυκε δέος ἁμετέρας πόλιος. 
<space quantity="5"/>τὰν Θέτιν ἀείδω, χρυσοέθειρα Θέτιν. 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ὁ μὲν οὖν ὕμνος, ὦ Κνήμων, τῇδέ πῃ συνέκειτο 
καθ' ὅσον ἔχω διαμνημονεύειν. Τοσοῦτον δέ τι ἐμμελείας 
περιῆν τοῖς χοροῖς καὶ οὕτω συμβαίνων ὁ κρότος τοῦ βήματος
 πρὸς τὸ μέλος ἐρρυθμίζετο, ὡς τὸν ὀφθαλμὸν τῶν ὁρωμένων
 ὑπερφρονεῖν ὑπὸ τῆς ἀκοῆς ἀναπείθεσθαι καὶ συμπαρέπεσθαι
 μεταβαινούσαις ἀεὶ ταῖς παρθένοις τοὺς παρόντας,
 ὥσπερ ὑπὸ τῆς κατὰ τὴν ᾠδὴν ἠχοῦς ἐφελκομένους, 
ἕως κατόπιν ἐφήβων ἱππικὸν καὶ ὁ τούτων ἵππαρχος ἐκλάμψας
 ἀκοῆς κρείττονα πάσης τὴν τῶν καλῶν θέαν ἀπέδειξεν.
 </p>
</div>
<div type="section" n="2">
<p><seg type="new-citation"/> Ὁ μὲν ἀριθμὸς τοὺς ἐφήβους εἰς πεντήκοντα 
συνέταττεν, ἐμέριζε δὲ πέντε καὶ εἴκοσιν ἑκατέρωθεν μεσεύοντα
 τὸν ἀρχιθέωρον δορυφοροῦντας· κρηπὶς μὲν αὐτοῖς 
ἱμάντι φοινικῷ διάπλοκος ὑπὲρ ἀστραγάλων ἐσφίγγετο, χλαμὺς
 δὲ λευκὴ περόνῃ χρυσῇ πρὸς τοῖς στέρνοις ἐσφήκωτο 
τὴν εἰς ἄκρον πέζαν κυανῇ τῇ βαφῇ κεκυκλωμένη. </p>
</div>
<div type="section" n="3">
<p><seg type="new-citation"/> Ἡ 
δὲ ἵππος Θετταλικὴ μὲν πᾶσα καὶ τῶν ἐκεῖθεν πεδίων τὸ <pb/> 
ἐλεύθερον βλέπουσα· τὸν γὰρ χαλινὸν ὅσα μὲν δεσπότην 
ἠρνεῖτο διαπτύουσα καὶ θαμὰ προσαφρίζουσα, ὡς δὲ τὸν 
νοῦν ὑφηγούμενον τοῦ ἀναβάτου φέρειν ἠνείχετο· φαλάροις 
δὲ καὶ προμετωπιδίοις ἀργυροῖς καὶ ἐπιχρύσοις ἐξησκημένη, 
καθάπερ ἀγώνισμα τοῦτο τῶν ἐφήβων πεποιημένων. </p>
</div>
<div type="section" n="4">
<p>Ἀλλὰ τούτους, ὦ Κνήμων, τοιούτους ὄντας οὕτως ὑπερεῖδε 
καὶ παρέδραμεν ἡ τῶν παρόντων ὄψις καὶ πρὸς τὸν ἵππαρχον—ἦν
 δὲ τὸ μέλημα τὸ ἐμὸν Θεαγένης—ἅπας ἐπέστρεψεν,
 ὥστε ἔδοξας ἂν ὑπ' ἀστραπῆς τὸ φαινόμενον πρότερον
 ἅπαν ἠμαυρῶσθαι, τοσοῦτον ἡμᾶς ὀφθεὶς κατέλαμψεν, 
</p>
</div>
<div type="section" n="5">
<p>ἱππεὺς μὲν καὶ αὐτὸς καὶ ὁπλίτης τυγχάνων καὶ δόρυ 
μελίαν χαλκόστομον ἐπισείων τὸ δὲ κράνος οὐχ ὑπελθὼν 
ἀλλ' ἀπὸ γυμνῆς τῆς κεφαλῆς πομπεύων φοινικοβαφῆ χλαμύδα
 καθειμένος, ἧς τὰ μὲν ἄλλα χρυσὸς ἐποίκιλλε τοὺς 
Λαπίθας ἐπὶ τοὺς Κενταύρους ὁπλίζων, ἡ περόνη δὲ Ἀθηνᾶν
 ἠλεκτρίνην ἔστεφε τὴν Γοργοῦς κεφαλὴν εἰς θώρακα 
προασπίζουσαν. </p>
</div>
<div type="section" n="6">
<p><seg type="new-citation"/> Προσέβαλλε δέ τι χάριτος τοῖς γινομένοις
 καὶ ἀνέμου λιγεῖα ῥιπή, μείλιχον γὰρ ἐπέπνει τὴν 
μὲν κόμην ἠρέμα κατὰ τοῦ αὐχένος διαξαίνουσα καὶ τοῦ 
μετώπου τοὺς βοστρύχους παραστέλλουσα τῆς δὲ χλαμύδος 
τὰς ἄκρας τοῖς νώτοις τοῦ ἵππου καὶ μηροῖς ἐπιβάλλουσα. </p>
</div>
<div type="section" n="7">
<p>Εἶπες ἂν καὶ τὸν ἵππον αὐτὸν συνιέναι τῆς ὡραιότητος 
τοῦ δεσπότου καὶ ὡς καλὸν κάλλιστον φέρειν τὸν ἡνίοχον 
αἰσθάνεσθαι, οὕτω τὸν αὐχένα κυμαίνων καὶ εἰς ὀρθὸν οὖς <pb/> 
τὴν κεφαλὴν ἐγείρων καὶ σοβαρὰν τὴν ὀφρὺν κατὰ τῶν 
ὀφθαλμῶν ἐπιδινεύων ἔφερέ τε καὶ ἐφέρετο γαυρούμενος, 
εὐήνιά τε προποδίζων καὶ ἐφ' ἑκάτερον ὦμον ἑαυτὸν ἐν 
μέρει ταλαντεύων ἄκραν τε τὴν ὁπλὴν τῇ γῇ λεπτὸν ἐπικροτῶν
 εἰς γαληνὸν κίνημα τὸ βῆμα κατερρύθμιζεν. </p>
</div>
<div type="section" n="8">
<p>Ἐξέπληττε μὲν δὴ καὶ πάντας τὰ ὁρώμενα καὶ τὴν νικητήριον
 ἀνδρείας τε καὶ κάλλους ψῆφον τῷ νεανίᾳ πάντες 
ἀπένεμον. Ἤδη δὲ ὅσαι δημώδεις γυναῖκες καὶ τὸ τῆς ψυχῆς
 πάθος ἐγκρατείᾳ κρύπτειν ἀδύνατοι μήλοις τε καὶ ἄνθεσιν
 ἔβαλλον, εὐμένειαν ἀπ' αὐτοῦ τινα ὡς ἐδόκουν ἐφελκόμεναι·
 κρίσις γὰρ αὕτη μία παρὰ πᾶσιν ἐκρατύνετο, μὴ 
ἂν φανῆναί τι κατ' ἀνθρώπους ὃ τὸ Θεαγένους ὑπερβάλλοι 
κάλλος. 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Ἦμος δ' ἠριγένεια φάνη ῥοδοδάκτυλος ἠώς 
—Ὅμηρος ἂν εἶπεν—ἐπεὶ δὲ τοῦ νεὼ τῆς Ἀρτέμιδος ἐξήλασεν
 ἡ καλὴ καὶ σοφὴ Χαρίκλεια, τότε ὅτι καὶ Θεαγένην 
ἡττηθῆναί ποτε δυνατὸν ἔγνωμεν, ἀλλ' ἡττηθῆναι τοσοῦτον 
ὅσον ἀκραιφνὲς γυναικεῖον κάλλος τοῦ πρώτου παρ' ἀνδράσιν 
ἐπαγωγότερον. </p>
</div>
<div type="section" n="2">
<p><seg type="new-citation"/> Ἤγετο μὲν γὰρ ἐφ' ἁρμαμάξης ἀπὸ 
συνωρίδος λευκῆς βοῶν ἡνιοχουμένη, χιτῶνα δὲ ἁλουργὸν 
ποδήρη χρυσαῖς ἀκτῖσι κατάπαστον ἠμφίεστο, ζώνην δὲ <pb/> 
ἐπεβέβλητο τοῖς στέρνοις· καὶ ὁ τεχνησάμενος εἰς ἐκείνην 
τὸ πᾶν τῆς ἑαυτοῦ τέχνης κατέκλεισεν, οὔτε πρότερόν τι 
τοιοῦτον χαλκευσάμενος οὔτε αὖθις δυνησόμενος. </p>
</div>
<div type="section" n="3">
<p><seg type="new-citation"/> Δυοῖν 
γὰρ δρακόντοιν τὰ μὲν οὐραῖα κατὰ τῶν μεταφρένων ἐδέσμευε
 τοὺς δὲ αὐχένας ὑπὸ τοὺς μαζοὺς παραμείψας καὶ εἰς 
βρόχον σκολιὸν διαπλέξας καὶ τὰς κεφαλὰς διολισθῆσαι τοῦ 
βρόχου συγχωρήσας, ὡς περίττωμα τοῦ δεσμοῦ κατὰ πλευρὰν
 ἑκατέραν ἀπῃώρησεν. </p>
</div>
<div type="section" n="4">
<p><seg type="new-citation"/> Εἶπες ἂν τοὺς ὄφεις οὐ 
δοκεῖν ἕρπειν ἀλλ' ἕρπειν, οὐχ ὑπὸ βλοσυρῷ καὶ ἀπηνεῖ τῷ 
βλέμματι φοβεροὺς ἀλλ' ὑγρῷ κώματι διαρρεομένους ὥσπερ 
ἀπὸ τοῦ κατὰ τὰ στέρνα τῆς κόρης ἱμέρου κατευναζομένους.
 Οἱ δὲ ἦσαν τὴν μὲν ὕλην χρυσοῖ τὴν χροιὰν δὲ κυανοῖ, 
ὁ γὰρ χρυσὸς ὑπὸ τῆς τέχνης ἐμελαίνετο ἵνα τὸ τραχὺ καὶ 
μεταβάλλον τῆς φολίδος τῷ ξανθῷ τὸ μελανθὲς κραθὲν ἐπιδείξηται.
 </p>
</div>
<div type="section" n="5">
<p><seg type="new-citation"/> Τοιαύτη μὲν ἡ ζώνη τῆς κόρης· ἡ κόμη δὲ 
οὔτε πάντῃ διάπλοκος οὔτε ἀσύνδετος, ἀλλ' ἡ μὲν πολλὴ 
καὶ ὑπαυχένιος ὤμοις τε καὶ νώτοις ἐπεκύμαινε τὴν δὲ 
ἀπὸ κορυφῆς καὶ ἀπὸ μετώπου δάφνης ἁπαλοὶ κλῶνες ἔστεφον
 ῥοδοειδῆ τε καὶ ἡλιῶσαν διαδέοντες καὶ σοβεῖν ταῖς 
αὔραις ἔξω τοῦ πρέποντος οὐκ ἐφιέντες. </p>
</div>
<div type="section" n="6">
<p><seg type="new-citation"/> Ἔφερε δὲ 
τῇ λαιᾷ μὲν τόξον ἐπίχρυσον ὑπὲρ ὦμον τὸν δεξιὸν τῆς 
φαρέτρας ἀπηρτημένης, τῇ θατέρᾳ δὲ λαμπάδιον ἡμμένον 
καὶ οὕτως ἔχουσα πλέον ἀπὸ τῶν ὀφθαλμῶν σέλας ἢ τῶν <pb/> 
δᾴδων ἀπηύγαζεν.» </p>
</div>
<div type="section" n="7">
<p><seg type="new-citation"/> «Οὗτοι ἐκεῖνοι Χαρίκλεια καὶ 
Θεαγένης» ἀνεβόησεν ὁ Κνήμων. «Καὶ ποῦ γῆς οὗτοι 
δείκνυε πρὸς θεῶν» ἱκετεύων ὁ Καλάσιρις, ὁρᾶσθαι αὐτοὺς 
τῷ Κνήμωνι προσδοκήσας. Ὁ δὲ «ὦ πάτερ, θεωρεῖν αὐτοὺς 
καὶ ἀπόντας ᾠήθην, οὕτως ἐναργῶς τε καὶ οὓς οἶδα ἰδὼν ἡ 
παρὰ σοῦ διήγησις ὑπέδειξεν.» </p>
</div>
<div type="section" n="8">
<p><seg type="new-citation"/> «Οὐκ οἶδα» εἶπεν 
«εἰ τοιούτους εἶδες οἵους αὐτοὺς κατ' ἐκείνην τὴν ἡμέραν 
ἡ Ἑλλάς τε καὶ ὁ ἥλιος ἐθεάσατο, οὕτω μὲν περιβλέπτους 
οὕτω δὲ εὐδαιμονιζομένους καὶ τὴν μὲν ἀνδράσι τὸν δὲ 
γυναιξὶν εὐχὴν γινομένους. Τὴν γὰρ πρὸς θάτερον αὐτῶν 
συζυγίαν ἴσα καὶ ἀθανασίαν ἦγον, πλὴν ὅσον τὸν μὲν νεανίαν
 οἱ ἐγχώριοι τὴν κόρην δὲ οἱ Θετταλοὶ πλέον ἐθαύμαζον,
 ὃ πρῶτον ἔβλεπον ἑκάτεροι μᾶλλον ἀγάμενοι, ξένη γὰρ 
ὄψις τῆς συνήθους ἑτοιμότερον εἰς ἔκπληξιν. </p>
</div>
<div type="section" n="9">
<p><seg type="new-citation"/> Ἀλλ' 
ὢ τῆς ἡδείας ἀπάτης, ὢ τῆς γλυκείας οἰήσεως, ὅπως με 
ἀνεπτέρωσας ὁρᾶν τοὺς φιλτάτους καὶ δεικνύναι προσδοκηθείς,
 ὦ Κνήμων. Σὺ δέ με καὶ παντάπασιν ἔοικας ἐξαπατᾶν,
 ἥξειν γὰρ αὐτοὺς ὅσον οὐδέπω καὶ φανήσεσθαι παρὰ 
τὴν ἀρχὴν τοῦ λόγου διεγγυώμενος κἀπὶ τούτοις καὶ μισθὸν 
τὴν κατ' αὐτοὺς ὑφήγησιν αἰτήσας ἑσπέρας οὔσης ἤδη καὶ 
νυκτὸς οὐδαμοῦ δεικνύναι παρόντας ἔχεις.» </p>
</div>
<div type="section" n="10">
<p><seg type="new-citation"/> Καὶ ὃς 
«θάρσει» ἔφη «καὶ θυμὸν ἔχε ἀγαθὸν ὡς ἐκείνων ἀληθῶς 
ἡξόντων. Νῦν δὲ ἴσως τι κώλυμα γέγονε καὶ βράδιον ἢ κατὰ 
τὰ συγκείμενα ἀφικνοῦνται, καὶ ἄλλως οὐδ' ἂν παρόντας <pb/> 
ἔδειξα μὴ τὸ πᾶν τοῦ μισθοῦ κομισάμενος· ὥστε, εἰ σπεύδεις
 τὴν θέαν, πλήρου τὴν ἐπαγγελίαν καὶ εἰς τέλος ἄγε 
τὴν διήγησιν.» </p>
</div>
<div type="section" n="11">
<p><seg type="new-citation"/> «Ἐγὼ μὲν» εἶπεν «ἄλλως τε ὀκνῶ 
τὸ πρᾶγμα πρὸς ὑπόμνησίν με τῶν λυπούντων ἄγον καὶ σὲ 
ἀποκναίειν ᾠήθην ἀδολεσχίᾳ τοσαύτῃ προσκορῆ γεγενημένον.
 Ἐπεὶ δὲ φιλήκοός τις εἶναί μοι φαίνῃ καὶ καλῶν 
ἀκουσμάτων ἀκόρεστος, φέρε ὅθεν ἐξέβην τὸν λόγον εἰσβάλωμεν
 ἁψάμενοί τε λύχνον πρότερον καὶ τὰ κοιταῖα τοῖς 
νυχίοις θεοῖς ἐπισπείσαντες, ὡς ἂν τῶν εἰωθότων τετελεσμένων
 ἐννυκτερεύειν ἡμῖν ἐπ' ἀδείας τοῖς διηγήμασιν ἐγγίνοιτο.»
 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ταῦτα εἶπε καὶ λύχνος τε ἡμμένος εἰσεφέρετο, 
θεραπαινίδι τοῦτο τοῦ πρεσβύτου προστάξαντος, καὶ τὴν 
σπονδὴν ἀπέχεεν ἄλλους τε τῶν θεῶν καὶ τὸν Ἑρμῆν ἐπὶ 
πᾶσιν ἐπικαλούμενος, εὐόνειρόν τε ᾔτει τὴν νύκτα καὶ 
φανῆναι αὐτῷ τοὺς φιλτάτους κατὰ γοῦν τὸν ὕπνον ἱκέτευε.
 </p>
</div>
<div type="section" n="2">
<p><seg type="new-citation"/> Καὶ τούτων τετελεσμένων «Ἐπειδὴ τοίνυν» 
ἔφη «ὦ Κνήμων, τὸ μνῆμα τοῦ Νεοπτολέμου τρίτον περιεστοιχίσατο
 ἡ πομπὴ καὶ τρίτον οἱ ἔφηβοι τὴν ἵππον 
περιήλασαν, ὠλόλυξαν μὲν αἱ γυναῖκες ἠλάλαξαν δὲ οἱ 
ἄνδρες· τότε ὥσπερ ὑφ' ἑνὶ συνθήματι βόες ἄρνες αἶγες 
ἱερεύοντο καθάπερ μιᾷ χειρὶ πᾶσι τῆς σφαγῆς ἐπενεχθείσης.
 </p>
</div>
<div type="section" n="3">
<p><seg type="new-citation"/> Βωμόν τε παμμεγέθη σχίζαις μυρίαις φορτώσαντες
 καὶ τὰ νενομισμένα τῶν ἱερείων ἄκρα πάντα ἐπιθέντες <pb/>
 κατάρχειν τῆς σπονδῆς τὸν ἱερέα τοῦ Πυθίου καὶ 
τὸν βωμὸν ἀνάπτειν ἠξίουν· ὁ δὲ Χαρικλῆς τὴν μὲν σπονδὴν
 αὑτῷ προσήκειν ἔλεγε «τὸν βωμὸν δὲ ὁ τῆς θεωρίας 
ἄρχων ἁπτέτω παρὰ τῆς ζακόρου τὴν δᾷδα κομισάμενος, 
τοῦτο γὰρ ἔθος ὁ πάτριος διαγινώσκει νόμος.» </p>
</div>
<div type="section" n="4">
<p><seg type="new-citation"/> Ταῦτα 
εἶπε, καὶ ὁ μὲν ἔσπενδε, τὸ πῦρ δὲ Θεαγένης ἐλάμβανεν· 
ὅτε, φίλε Κνήμων, καὶ ὅτι θεῖον ἡ ψυχὴ καὶ συγγενὲς 
ἄνωθεν τοῖς ἔργοις ἐπιστούμεθα· ὁμοῦ τε γὰρ ἀλλήλους 
ἑώρων οἱ νέοι καὶ ἤρων, ὥσπερ τῆς ψυχῆς ἐκ πρώτης ἐντεύξεως
 τὸ ὅμοιον ἐπιγνούσης καὶ πρὸς τὸ κατ' ἀξίαν 
οἰκεῖον προσδραμούσης. </p>
</div>
<div type="section" n="5">
<p><seg type="new-citation"/> Πρῶτον μὲν γὰρ ἀθρόον τι καὶ 
ἐπτοημένον ἔστησαν καὶ τὴν δᾷδα ὁλκότερον ἡ μὲν ἐνεχείριζεν
 ὁ δὲ ὑπεδέχετο, τοὺς ὀφθαλμοὺς ἀτενεῖς ἐπὶ πολὺ 
κατ' ἀλλήλων πήξαντες ὥσπερ εἴ που γνωρίζοντες ἢ ἰδόντες 
πρότερον ταῖς μνήμαις ἀναπεμπάζοντες· εἶτα ἐμειδίασαν 
βραχύ τι καὶ κλεπτόμενον καὶ μόνῃ τῇ διαχύσει τοῦ βλέμματος
 ἐλεγχόμενον. </p>
</div>
<div type="section" n="6">
<p><seg type="new-citation"/> Ἔπειτα ὥσπερ καταιδεσθέντες τὸ 
γεγονὸς ἐπυρρίασαν, καὶ αὖθις, τοῦ πάθους οἶμαι καὶ τὴν 
καρδίαν ἐπιδραμόντος, ὠχρίασαν, καὶ ἁπλῶς μυρίον εἶδος 
ἐν ὀλίγῳ τῷ χρόνῳ τὰς ὄψεις ἀμφοῖν ἐπεπλανήθη καὶ μεταβολὴ
 παντοία χροιᾶς τε καὶ βλέμματος τῆς ψυχῆς τὸν 
σάλον κατηγοροῦσα. </p>
</div>
<div type="section" n="7">
<p><seg type="new-citation"/> Ταῦτα δὲ τοὺς μὲν πολλούς, ὡς 
εἰκός, ἐλάνθανεν ἄλλον πρὸς ἄλλην χρείαν τε καὶ διάνοιαν <pb/> 
ὄντας, ἐλάνθανε δὲ καὶ τὸν Χαρικλέα τὴν πάτριον εὐχὴν 
καὶ ἐπίκλησιν καταγγέλλοντα· ἐγὼ δὲ πρὸς μίαν τὴν παρατήρησιν
 τῶν νέων ἠσχολούμην, ἐξ ἐκείνου, Κνήμων, ἐξ 
οὗπερ ὁ χρησμὸς ἐπὶ Θεαγένει θυομένῳ κατὰ τὸν νεὼν 
ᾔδετο, πρὸς ὑπόνοιαν τῶν ἐσομένων ἀπὸ τῶν ὀνομάτων 
κεκινημένος. Ἀλλ' οὐδὲ ἀκριβῶς οὐδὲν ἔτι τῶν ἑξῆς χρησθέντων
 συνέβαλλον. 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Ἐπεὶ δὲ ὀψέ ποτε καὶ ὥσπερ βιαίως τῆς κόρης 
ἀποσπώμενος ὁ Θεαγένης ὑπέθηκέ τε τὸ λαμπάδιον καὶ τὸν 
βωμὸν ἀνῆψεν, ἐλέλυτο μὲν ἡ πομπὴ πρὸς εὐωχίαν τῶν 
Θετταλῶν τραπέντων, ὁ δὲ ἄλλος δῆμος ἐπ' οἶκον τὸν ἴδιον 
ἕκαστος ἀπεχώρησεν. Ἡ Χαρίκλεια δὲ ἐφεστρίδα λευκὴν 
ἐπιβαλομένη σὺν ὀλίγαις ταῖς συνήθεσιν ἐπὶ τὴν ἐν τῷ 
περιβόλῳ τοῦ νεὼ καταγωγὴν ὥρμησεν, οὐδὲ γὰρ ᾤκει σὺν 
τῷ νομιζομένῳ πατρὶ τῆς ἁγιστείας ἕνεκεν παντοίως ἑαυτὴν
 χωρίζουσα. </p>
</div>
<div type="section" n="2">
<p><seg type="new-citation"/> Περιεργότερος τοίνυν ἐξ ὧν ἠκηκόειν 
τε καὶ ἑωράκειν γεγονὼς ἐντυγχάνω τῷ Χαρικλεῖ τοῦτο 
σπουδάσας· καὶ ὃς «εἶδες» ἠρώτα «τὸ ἀγλάϊσμα τὸ ἐμόν 
τε καὶ Δελφῶν, τὴν Χαρίκλειαν;» «Οὐ νῦν πρῶτον» ἔφην, 
«ἀλλὰ καὶ πρότερον πολλάκις, ὁσάκις δή μοι κατὰ τὸν νεὼν 
ἐνέτυχεν οὐχ ὡς ἄν τις ἐκ παρόδου—τοῦτο δὴ τὸ λεγόμενον—ἀλλὰ
 καὶ συνέθυσα οὐκ ὀλιγάκις καὶ περὶ θείων τε <pb/> 
καὶ ἀνθρωπίνων εἴ τί ποτε διαπορήσειεν ἠρώτησέ τε καὶ 
ἔμαθε.» </p>
</div>
<div type="section" n="3">
<p><seg type="new-citation"/> «Τί οὖν δή σοι τὰ νῦν ἔδοξεν, ὦ 'γαθὲ Καλάσιρι; 
ἆρά τινα τῇ πομπῇ κόσμον ἤνεγκεν;» «Εὐφήμησον» 
εἶπον «ὦ Χαρίκλεις, ὥσπερ καὶ τὴν σελήνην εἰ διαπρέπει 
τῶν ἄλλων ἀστέρων ἠρώτας.» «Καὶ μὴν ἐπῄνουν τινὲς» 
εἶπε «καὶ τὸν Θετταλὸν νεανίσκον.» «Τὰ δεύτερα» ἦν 
δ' ἐγὼ «καὶ τρίτα νέμοντες, τὴν δὲ κορωνίδα τῆς πομπῆς 
καὶ ὀφθαλμὸν ἀληθῶς τὴν σὴν θυγατέρα γνωρίζοντες.» </p>
</div>
<div type="section" n="4">
<p>Ἥδετο τούτοις ὁ Χαρικλῆς καί μοι ὁ σκοπὸς ἐκ τῶν ἀληθῶν
 ἠνύετο, θαρσεῖν μοι τὸν ἄνδρα βουλομένῳ παντοίως· 
καὶ μειδιάσας «πορεύομαι νῦν ὡς αὐτὴν» ἔλεγεν· «εἰ δέ 
σοι φίλον, συμπροθυμήθητι καὶ μή τι πρὸς τῆς ὀχλικῆς 
ἀηδίας ἐπιτέτριπται συνεπίσκεψαι.» Χαίρων μὲν ἐπένευον 
ἐνεδεικνύμην δὲ ὡς ἀσχολίας ἄλλης προὐργιαίτερον τίθεμαι 
τὸ κατ' αὐτόν. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Ἐπεὶ δὲ παρεγενόμεθα οὗ κατήγετο, καταλαμβάνομεν
 εἰσελθόντες ἐπὶ τῆς εὐνῆς ἀλύουσαν καὶ τοὺς 
ὀφθαλμοὺς τῷ ἔρωτι διαβρόχους· κἀπειδὴ τὸν πατέρα τὰ 
εἰωθότα περιεπτύξατο, πυνθανομένῳ τί πεπόνθοι τῆς κεφαλῆς
 ἄλγημα διοχλεῖν ἔλεγεν ἡδέως τε ἂν ἠρεμεῖν εἴ τις ἐπιτρέποι.
 </p>
</div>
<div type="section" n="2">
<p><seg type="new-citation"/> Πρὸς ταῦτα διαταραχθεὶς ὁ Χαρικλῆς ὑπεξῄει 
τε τοῦ θαλάμου σὺν ἡμῖν ἡσυχίαν ταῖς θεραπαίναις ἐπιτάξας,
 προελθών τε τῆς οἰκίας «τί ἄρα τοῦτο» ἔλεγεν «ὦ 
'γαθὲ Καλάσιρι; τίς ἡ προσπεσοῦσα τῷ θυγατρίῳ μαλακία;» <pb/> 
«Μὴ θαύμαζε» εἶπον «εἰ τοσούτοις ἐμπομπεύσασα δήμοις
 ὀφθαλμόν τινα βάσκανον ἐπεσπάσατο.» Γελάσας οὖν 
εἰρωνικὸν «καὶ σὺ γὰρ» εἶπεν «ὡς ὁ πολὺς ὄχλος εἶναί 
τινα βασκανίαν ἐπίστευσας;» «Εἴπερ τι καὶ ἄλλο τῶν 
ἀληθῶν» ἔφην· «ἔχει γὰρ οὕτως. </p>
</div>
<div type="section" n="3">
<p><seg type="new-citation"/> Ὁ περικεχυμένος 
ἡμῖν οὗτος ἀὴρ δι' ὀφθαλμῶν τε καὶ ῥινῶν καὶ ἄσθματος 
καὶ τῶν ἄλλων πόρων εἰς τὰ βάθη διικνούμενος καὶ τῶν 
ἔξωθεν ποιοτήτων συνεισφερόμενος, οἷος ἂν εἰσρεύσῃ τοιοῦτο
 καὶ τοῖς δεξαμένοις πάθος ἐγκατέσπειρεν· ὥστε 
ὁπότ' ἂν σὺν φθόνῳ τις ἴδῃ τὰ καλά, τὸ περιέχον τε δυσμενοῦς
 ποιότητος ἀνέπλησε καὶ τὸ παρ' ἑαυτοῦ πνεῦμα 
πικρίας ἀνάμεστον εἰς τὸν πλησίον διερρίπισε, τὸ δὲ ἅτε 
λεπτομερὲς ἄχρις ἐπ' ὀστέα καὶ μυελοὺς αὐτοὺς εἰσδύεται 
καὶ νόσος ἐγένετο πολλοῖς ὁ φθόνος, οἰκεῖον ὄνομα βασκανίαν
 ἐπιδεξάμενος. </p>
</div>
<div type="section" n="4">
<p><seg type="new-citation"/> Ἤδη δὲ κἀκεῖνα σκόπησον, ὦ 
Χαρίκλεις, ὅσοι μὲν ὀφθαλμίας ὅσοι δὲ τῆς ἐκ λοιμῶν καταστάσεως
 ἀνεπλήσθησαν θιγόντες μὲν οὐδαμῶς τῶν καμνόντων
 ἀλλ' οὐδὲ εὐνῆς οὐδὲ τραπέζης τῆς αὐτῆς μετασχόντες
 ἀέρος δὲ μόνον ταὐτοῦ κοινωνήσαντες. </p>
</div>
<div type="section" n="5">
<p><seg type="new-citation"/> Τεκμηριούτω
 δέ σοι τὸν λόγον εἴπερ ἄλλο τι καὶ ἡ τῶν ἐρώτων <pb/> 
γένεσις, οἷς τὰ ὁρώμενα τὴν ἀρχὴν ἐνδίδωσι οἷον ὑπήνεμα 
διὰ τῶν ὀφθαλμῶν τὰ πάθη ταῖς ψυχαῖς εἰστοξεύοντα. Καὶ 
μάλα γε εἰκότως, τῶν γὰρ ἐν ἡμῖν πόρων τε καὶ αἰσθήσεων 
πολυκίνητόν τε καὶ θερμότατον οὖσα ἡ ὄψις δεκτικωτέρα 
πρὸς τὰς ἀπορροίας γίνεται, τῷ κατ' αὐτὴν ἐμπύρῳ πνεύματι
 τὰς μεταβάσεις ἐρώτων ἐπισπωμένη. 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Εἰ δὲ χρή σοι καὶ παραδείγματος ἕνεκα λόγον 
τινὰ φυσικώτερον παραθέσθαι, βίβλοις ἱεραῖς ταῖς περὶ 
ζῴων ἀνάγραπτον, ὁ χαραδριὸς τοὺς ἰκτεριῶντας ἰᾶται καὶ 
ὁ τοῦτο πάσχων εἰ τῷ ὀρνέῳ προσβλέποι  τὸ δὲ φεύγει 
καὶ ἀποστρέφεται τοὺς ὀφθαλμοὺς ἐπιμῦσαν, οὐ φθονοῦν 
ὡς οἴονταί τινες τῆς ὠφελείας ἀλλ' ὅτι θεώμενος ἕλκειν 
καὶ μετασπᾶν εἰς ἑαυτὸν ὥσπερ ῥεῦμα πέφυκε τὸ πάθος 
καὶ διὰ τοῦτο ἐκκλίνει καθάπερ τρῶσιν τὴν ὅρασιν. </p>
</div>
<div type="section" n="2">
<p><seg type="new-citation"/> Καὶ 
ὄφεων δὲ ὁ καλούμενος βασιλίσκος ὅτι καὶ πνεύματι μόνον 
καὶ βλέμματι πᾶν ἀφαυαίνει καὶ λυμαίνεται τὸ ὑποπῖπτον 
ἴσως ἀκήκοας· εἰ δέ τινες καὶ τοὺς φιλτάτους καὶ οἷς εὖνοι 
τυγχάνουσι καταβασκαίνουσιν οὐ χρὴ θαυμάζειν, φύσει <pb/> 
γὰρ φθονερῶς ἔχοντες οὐχ ὃ βούλονται δρῶσιν ἀλλ' ὃ 
πεφύκασι. 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Πρὸς ταῦτα μικρὸν ἐπιστήσας «τὸ μὲν ἀπόρημα»
 ἔφη «σοφώτατα καὶ πιστικώτατα διέλυσας· εἴθε 
δὲ καὶ αὐτὴ πόθου ποτὲ καὶ ἔρωτος αἴσθοιτο· τότε ἂν 
ὑγιαίνειν αὐτὴν οὐ νοσεῖν ὑπέλαβον· οἶσθα ὡς ἐπὶ τοῦτό 
σε καὶ παρεκάλεσα. Νῦν δὲ οὐδὲν δέος μὴ τοῦτο πέπονθεν 
ἡ μισόλεκτρος καὶ ἀνέραστος, ἀλλὰ βασκανίαν ἔοικε τῷ 
ὄντι νοσεῖν καὶ δῆλον ὡς καὶ ταύτην διαλῦσαι βουλήσῃ φίλος 
τε ὢν καὶ τὰ πάντα σοφός.» Ἐπηγγελλόμην εἴ τι πάσχουσαν
 αἰσθοίμην εἰς δύναμιν βοηθήσειν. 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Καὶ περὶ τούτων ἔτι διασκοπουμένοις ἡμῖν ἐφίσταταί
 τις ἐσπουδασμένος· καὶ «ὦ 'γαθοὶ» φησὶν «ὑμεῖς 
δὲ ὥσπερ ἐπὶ μάχην ἢ πόλεμον ἀλλ' οὐκ εὐωχίαν κληθέντες
 οὕτω μέλλετε, ἣν παρασκευάζει μὲν ὁ κάλλιστος 
Θεαγένης ἐποπτεύει δὲ ὁ μέγιστος ἡρώων Νεοπτόλεμος. 
Δεῦρ' ἴτε μηδὲ εἰς ἑσπέραν τὸ συμπόσιον παρέλκετε 
μόνοι τῶν πάντων ἀπολειπόμενοι.» </p>
</div>
<div type="section" n="2">
<p><seg type="new-citation"/> Προσκύψας οὖν 
μοι πρὸς τὸ οὖς ὁ Χαρικλῆς «οὗτος» ἔφη «τὴν ἀπὸ 
ξύλου κλῆσιν ἥκει φέρων· ὡς λίαν ἀπροσδιόνυσος καὶ 
ταῦτα ὑποβεβρεγμένος· ἀλλ' ἴωμεν, ὡς δέος μὴ καὶ πληγὰς
 ἡμῖν ἐμφορήσῃ τελευτῶν.» «Σὺ μὲν παίζεις, ἴωμεν <pb/> 
δ' οὖν» ἔφην. Ἐπεὶ δὲ ἐπέστημεν, ἑαυτοῦ πλησίον 
τὸν Χαρικλέα κατέκλινεν ὁ Θεαγένης ἔνεμε δὲ ἄρα τι κἀμοὶ 
τιμῆς τοῦ Χαρικλέους ἕνεκεν. </p>
</div>
<div type="section" n="3">
<p><seg type="new-citation"/> Τὰ μὲν οὖν ἄλλα τῆς 
εὐωχίας τί ἂν λέγων ἐνοχλοίην, τοὺς παρθενικοὺς χορούς, 
τὰς αὐλητρίδας, τὴν ἐνόπλιον τῶν ἐφήβων καὶ πυρρίχιον 
ὄρχησιν, τἄλλα οἷς τὸ πολυτελὲς τῶν ἐδεσμάτων ὁ Θεαγένης 
διῄτησεν, εὐόμιλόν τε καὶ ποτιμώτερον τὸ συμπόσιον ἀπεργαζόμενος;
 Ἀλλ' ἃ δὴ μάλιστα σοί τε ἀκούειν ἀναγκαῖον 
ἐμοί τε λέγειν ἥδιον, ἐκεῖνα ἦν. </p>
</div>
<div type="section" n="4">
<p><seg type="new-citation"/> Ὁ Θεαγένης ἐνεδείκνυτο
 μὲν ἱλαρὸς εἶναι καὶ φιλοφρονεῖσθαι τοὺς παρόντας 
ἐβιάζετο, ἡλίσκετο δὲ πρὸς ἐμοῦ τὴν διάνοιαν ὅποι φέροιτο, 
νῦν μὲν τὸ ὄμμα ἠνεμωμένος νῦν δὲ βύθιόν τι καὶ ἀπροφάσιστον
 ἐπιστένων καὶ ἄρτι μὲν κατηφής τε καὶ ὥσπερ ἐπ' 
ἐννοίας ἄρτι δὲ ἀθρόον ἐπὶ τὸ φαιδρότερον ἑαυτὸν μεταπλάττων,
 ὥσπερ ἐν συναισθήσει γινόμενος, καὶ ἑαυτὸν ἀνακαλούμενος
 καὶ πρὸς πᾶσαν μεταβολὴν ῥᾳδίως ὑποφερόμενος.
 </p>
</div>
<div type="section" n="5">
<p><seg type="new-citation"/> Διάνοια γὰρ ἐρῶντος ὅμοιόν τι καὶ μεθύοντος 
εὔτρεπτόν τε καὶ οὐδεμίαν ἕδραν ἀνεχόμενον, ἅτε τῆς ψυχῆς
 ἀμφοτέροις ἐφ' ὑγροῦ τοῦ πάθους σαλευούσης· διὸ 
καὶ πρὸς μέθην ὁ ἐρῶν καὶ πρὸς τὸ ἐρᾶν ὁ μεθύων ἐπίφορος.
 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ὡς δὲ καὶ χάσμης ἀδημονούσης ἀνάπλεως 
ἐφαίνετο, τότε δὴ καὶ τοῖς ἄλλοις τῶν παρόντων κατάδηλος 
ἦν οὐχ ὑγιαίνων ὥστε καὶ τὸν Χαρικλέα καθεωρακότα τὸ <pb/> 
ἀνώμαλον ἡσυχῇ πρός με εἰπεῖν «ἀλλ' ἦ καὶ τοῦτον βάσκανος
 εἶδεν ὀφθαλμός, καὶ ταὐτόν μοι δοκεῖ πεπονθέναι 
τῇ Χαρικλείᾳ.» «Ταὐτὸν» ἔφην ἐγὼ «νὴ τὴν Ἶσιν, 
ὀρθῶς τε καὶ οὐκ ἀπεικότως εἴπερ καὶ ἐν τῇ πομπῇ μετ' 
ἐκείνην διέπρεπε.» </p>
</div>
<div type="section" n="2">
<p><seg type="new-citation"/> Ταῦτα μὲν ἡμεῖς, ἐπεὶ δὲ τὰς 
κύλικας ἔδει περιάγεσθαι, προέπινεν ὁ Θεαγένης καὶ ἄκων 
ἑκάστῳ φιλοτησίαν· ὡς δὲ εἰς ἐμὲ περιῆλθεν, «ἔχω τὴν 
φιλοφρόνησιν» εἰπόντος ὑποδεξαμένου δὲ οὐδαμῶς, ὀξύ 
τε καὶ διάπυρον ἐνεῖδεν, ὑπερορᾶσθαι προσδοκήσας. Συνεὶς 
οὖν ὁ Χαρικλῆς «οἴνου καὶ ἐδεσμάτων» εἶπε «τῶν ἐνεψυχωμένων
 ἀπέχεται.» Τοῦ δὲ τὴν αἰτίαν ἐρομένου «Μεμφίτης
 ἐστὶν» εἶπεν «Αἰγύπτιος καὶ προφήτης τῆς 
Ἴσιδος.» </p>
</div>
<div type="section" n="3">
<p><seg type="new-citation"/> Ὁ δὴ Θεαγένης ὡς τὸν Αἰγύπτιον καὶ τὸν 
προφήτην ἤκουσεν, ἡδονῆς τε ἀθρόον ἐνεπλήσθη καὶ ὥσπερ 
οἱ θησαυρῷ τινι προστυχόντες ὀρθώσας ἑαυτὸν ὕδωρ τε αἰτήσας
 καὶ πιὼν «ὦ σοφώτατε» εἶπεν «ἀλλὰ σύ γε ταύτην 
δέχου τὴν φιλοτησίαν ἣν ἀπὸ τῶν ἡδίστων σοι προέπιον, καὶ 
φιλίαν ἡμῖν ἥδε ἡ τράπεζα σπενδέσθω.» «Ἐσπείσθω» 
ἔφην «καλὲ Θεάγενες, ἐμοὶ καὶ πάλαι οὖσα πρός σε», καὶ <pb/> 
ὑποδεξάμενος ἔπινον. </p>
</div>
<div type="section" n="4">
<p><seg type="new-citation"/> Καὶ τότε μὲν εἰς ταῦτα ἔληξε 
τὸ συμπόσιον καὶ ἀπηλλαττόμεθα ἐπ' οἶκον τὸν ἴδιον ἕκαστος,
 πολλά με τοῦ Θεαγένους καὶ θερμότερα ἢ κατὰ τὴν 
προϋπάρχουσαν γνῶσιν κατασπασαμένου. Ἐπεὶ δὲ ἦλθον οὗ 
κατηγόμην ἄυπνος τὰ πρῶτα διῆγον ἐπὶ τῆς εὐνῆς ἄνω 
καὶ κάτω τὴν περὶ τῶν νέων φροντίδα στρέφων καὶ τοῦ 
χρησμοῦ τὰ τελευταῖα τί ἄρα βούλοιτο ἀνιχνεύων. </p>
</div>
<div type="section" n="5">
<p><seg type="new-citation"/> Ἤδη 
δὲ μεσούσης τῆς νυκτὸς ὁρῶ τὸν Ἀπόλλω καὶ τὴν Ἄρτεμιν 
ὡς ᾤμην, εἴ γε ᾤμην ἀλλὰ μὴ ἀληθῶς ἑώρων· καὶ ὁ μὲν τὸν 
Θεαγένην ἡ δὲ τὴν Χαρίκλειαν ἐνεχείριζεν· ὀνομαστί τέ 
με προσκαλοῦντες «ὥρα σοι» ἔλεγον «εἰς τὴν ἐνεγκοῦσαν
 ἐπανήκειν, οὕτω γὰρ ὁ μοιρῶν ὑπαγορεύει θεσμός. 
Αὐτός τε οὖν ἔξιθι καὶ τούσδε ὑποδεξάμενος ἄγε, συνεμπόρους
 ἴσα τε παισὶ ποιούμενος, καὶ παράπεμπε ἀπὸ 
τῆς Αἰγυπτίων ὅποι τε καὶ ὅπως τοῖς θεοῖς φίλον.» 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Ταῦτα εἰπόντες οἱ μὲν ἀπεχώρησαν ὅτι μὴ 
ὄναρ ἦν ἡ ὄψις ἀλλ' ὕπαρ ἐνδειξάμενοι· ἐγὼ δὲ τὰ μὲν ἄλλα 
συνίειν ὡς ἑωράκειν, εἰς τίνας δὲ ἀνθρώπους ἢ εἰς τίνα γῆν 
παραπέμπεσθαι τοὺς νέους τοῖς θεοῖς φίλον ἠπόρουν.» Καὶ 
ὁ Κνήμων «ταῦτα μὲν» ἔφη «ὦ πάτερ, εἰς ὕστερον 
αὐτός τε ἔγνως ἐρεῖς τε πρὸς ἡμᾶς· ἀλλὰ τίνα δὴ τρόπον 
ἔφασκες ἐνδεδεῖχθαί σοι τοὺς θεοὺς ὅτι μὴ ἐνύπνιον ἦλθον <pb/> 
ἀλλ' ἐναργῶς ἐφάνησαν;» </p>
</div>
<div type="section" n="2">
<p><seg type="new-citation"/> «Ὃν τρόπον» εἶπεν «ὦ 
τέκνον, καὶ ὁ σοφὸς Ὅμηρος αἰνίττεται, οἱ πολλοὶ δὲ τὸ 
αἴνιγμα παρατρέχουσιν· 
<lb/> 
<space quantity="3"/>Ἴχνια γὰρ μετόπισθεν 
<lb/> 
ὡς ἐκεῖνός που λέγει 
<lb/> 
<space quantity="13"/>ποδῶν ἠδὲ κνημάων 
<space quantity="3"/>ῥεῖ' ἔγνων ἀπιόντος, ἀρίγνωτοι δὲ θεοί περ.» 
<lb/> </p>
</div>
<div type="section" n="3">
<p>»Ἀλλ' ἦ καὶ αὐτὸς ἔοικα τῶν πολλῶν εἶναι καὶ τοῦτο 
ἴσως ἐλέγχειν, ὦ Καλάσιρι, βουλόμενος τῶν ἐπῶν ἐμνημόνευσας,
 ὧν ἐγὼ τὴν μὲν ἐπιπολῆς διάνοιαν ὅτε περ καὶ 
τὴν λέξιν οἶδα ἐκδιδαχθεὶς τὴν δὲ ἐγκατεσπαρμένην αὐτοῖς
 θεολογίαν ἠγνόηκα.» 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Μικρὸν οὖν ἐπιστήσας ὁ Καλάσιρις καὶ τὸν 
νοῦν πρὸς τὸ μυστικώτερον ἀνακινήσας «θεοὶ καὶ δαίμονες»
 εἶπεν «ὦ Κνήμων, ἐπιφοιτῶντές τε ἡμᾶς καὶ ἀποφοιτῶντες
 εἰς ἄλλο μὲν ζῷον ἐπ' ἐλάχιστον εἰς ἀνθρώπους 
δὲ ἐπὶ πλεῖστον ἑαυτοὺς εἰδοποιοῦσι, τῷ ὁμοίῳ πλέον ἡμᾶς 
εἰς τὴν φαντασίαν ὑπαγόμενοι. </p>
</div>
<div type="section" n="2">
<p><seg type="new-citation"/> Τοὺς μὲν δὴ βεβήλους 
κἂν διαλάθοιεν τὴν δὲ σοφοῦ γνῶσιν οὐκ ἂν διαφύγοιεν, 
ἀλλὰ τοῖς τε ὀφθαλμοῖς ἂν γνωσθεῖεν ἀτενὲς διόλου βλέποντες
 καὶ τὸ βλέφαρον οὔποτε ἐπιμύοντες καὶ τῷ βαδίσματι
 πλέον, οὐ κατὰ διάστασιν τοῖν ποδοῖν οὐδὲ μετάθεσιν 
ἀνυομένῳ ἀλλὰ κατά τινα ῥύμην ἀέριον καὶ ὁρμὴν ἀπαραπόδιστον <pb/>
 τεμνόντων μᾶλλον τὸ περιέχον ἢ διαπορευομένων.
 </p>
</div>
<div type="section" n="3">
<p><seg type="new-citation"/> Διὸ δὴ καὶ τὰ ἀγάλματα τῶν θεῶν Αἰγύπτιοι τὼ 
πόδε ζευγνύοντες καὶ ὥσπερ ἑνοῦντες ἱστᾶσιν· ἃ δὴ καὶ 
Ὅμηρος εἰδώς, ἅτε Αἰγύπτιος καὶ τὴν ἱερὰν παίδευσιν 
ἐκδιδαχθείς, συμβολικῶς τοῖς ἔπεσιν ἐναπέθετο τοῖς δυναμένοις
 συνιέναι γνωρίζειν καταλιπών, ἐπὶ μὲν τῆς Ἀθηνᾶς 
<lb/> 
<space quantity="7"/>δεινὼ δέ οἱ ὄσσε φάανθεν 
<lb/> 
εἰπών, ἐπὶ δὲ τοῦ Ποσειδῶνος τὸ 
<lb/> 
<space quantity="3"/>ἴχνια γὰρ μετόπισθε ποδῶν ἠδὲ κνημάων 
<space quantity="3"/>ῥεῖ' ἔγνων ἀπιόντος, 
<lb/> 
οἷον ῥέοντος ἐν τῇ πορείᾳ· τοῦτο γάρ ἐστι τὸ ῥεῖ' ἀπιόντος
 καὶ οὐχ ὥς τινες ἠπάτηνται, ῥᾳδίως ἔγνων ὑπολαμβάνοντες.»
 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">«Ταῦτά με, ὦ θειότατε, μεμύηκας» ἔφη ὁ 
Κνήμων· «Αἰγύπτιον δὲ Ὅμηρον ἀποκαλοῦντός σου πολλάκις,
 ὃ τῶν πάντων ἴσως οὐδεὶς ἀκήκοεν εἰς τὴν σήμερον, 
οὐδὲ ἀπιστεῖν ἔχω καὶ σφόδρα θαυμάζων ἱκετεύω μὴ παραδραμεῖν
 σε τοῦ λόγου τὴν ἀκρίβειαν.» «Ὦ Κνήμων» ἔφην 
«εἰ καὶ ἔξωρον τὸ περὶ τούτων νυνὶ διαλαμβάνειν ἀλλ' 
ὅμως ἀκούοις ἂν ἐπιτέμνοντος. </p>
</div>
<div type="section" n="2">
<p><seg type="new-citation"/> Ὅμηρος, ὦ φίλος, 
ὑπ' ἄλλων μὲν ἄλλοθεν ὀνομαζέσθω καὶ πατρὶς ἔστω τῷ 
σοφῷ πᾶσα πόλις· ἦν δὲ εἰς ἀλήθειαν ἡμεδαπὸς Αἰγύπτιος <pb/> 
καὶ πόλις αὐτῷ Θῆβαι, «αἳ ἑκατόμπυλοί εἰσι» κατ' αὐτὸν 
ἐκεῖνον. Πατὴρ δὲ τὸ μὲν δοκεῖν προφήτης τὸ δὲ ἀψευδὲς 
Ἑρμῆς, οὗπερ ἦν ὁ δοκῶν πατὴρ προφήτης· τῇ γὰρ τούτου 
γαμετῇ τελούσῃ τινὰ πάτριον ἁγιστείαν καὶ κατὰ τὸ ἱερὸν 
καθευδούσῃ συνῆλθεν ὁ δαίμων καὶ ποιεῖ τὸν Ὅμηρον φέροντά
 τι τῆς ἀνομοίου μίξεως σύμβολον. </p>
</div>
<div type="section" n="3">
<p><seg type="new-citation"/> Θατέρῳ γὰρ 
τοῖν μηροῖν αὐτόθεν ἐξ ὠδίνων πολύ τι μῆκος τριχῶν ἐπεπόλαζεν,
 ὅθεν παρ' ἄλλοις τε καὶ οὐχ ἥκιστα παρ' Ἕλλησιν 
ἀλητεύων καὶ τὴν ποίησιν ᾄδων τοῦ ὀνόματος ἔτυχεν, αὐτὸς 
μὲν τὸ ἴδιον οὐ λέγων ἀλλ' οὐδὲ πόλιν ἢ γένος ὀνομάζων τῶν 
δὲ ἐγνωκότων τὸ περὶ τὸ σῶμα πάθος εἰς ὄνομα κροτησάντων.»
 </p>
</div>
<div type="section" n="4">
<p><seg type="new-citation"/> «Τί δὲ σκοπῶν, ὦ πάτερ, ἐσιώπα τὴν ἐνεγκοῦσαν;»
 «Ἤτοι τὸ φυγὰς εἶναι καταιδούμενος, ἐδιώχθη 
γὰρ ὑπὸ τοῦ πατρὸς ὅτε ἐξ ἐφήβων εἰς τοὺς ἱερωμένους 
ἐνεκρίνετο, ἀπὸ τοῦ κηλῖδα φέρειν ἐπὶ τοῦ σώματος νόθος 
εἶναι γνωρισθείς, ἢ καὶ τοῦτο σοφίᾳ κατεργαζόμενος κἀκ τοῦ 
τὴν οὖσαν ἀποκρύπτειν πᾶσαν ἑαυτῷ πόλιν [πατρίδα] μνώμενος.»
 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">«Ταῦτα μὲν εὖ τε καὶ ἀληθῶς μοι λέγειν ἔδοξας, 
τεκμαιρομένῳ τῆς τε ποιήσεως τοῦ ἀνδρὸς τὸ ᾐνιγμένον τε 
καὶ ἡδονῇ πάσῃ σύγκρατον, ὡς Αἰγύπτιον, καὶ τὸ τῆς φύσεως <pb/>
 ὑπερέχον, ὡς οὐκ ἂν οὕτω τοὺς πάντας ὑπερβαλλόμενον
 εἰ μή τινος θείας καὶ δαιμονίας ὡς ἀληθῶς μετέσχε 
καταβολῆς. Ἀλλ' ἐπειδὴ τοὺς θεοὺς ὁμηρικῶς ἐφώρασας, 
ὦ Καλάσιρι, τίνα τὰ μετὰ ταῦτα εἰπέ μοι.» </p>
</div>
<div type="section" n="2">
<p><seg type="new-citation"/> «Τοῖς 
προτέροις, ὦ Κνήμων, ὅμοια· πάλιν ἀγρυπνίαι καὶ βουλεύματα
 καὶ νυκτῶν φίλαι φροντίδες. </p>
</div>
<div type="section" n="3">
<p><seg type="new-citation"/> Ἔχαιρον, εὑρηκέναι 
τι τῶν οὐ προσδοκωμένων ἐλπίζων καὶ εἰς τὴν ἐνεγκοῦσαν 
ἐπανήξειν προσδοκῶν· ἠνιώμην δέ, ὁ Χαρικλῆς ὅτι στερήσεται
 τῆς θυγατρὸς ἐννοῶν· ἠπόρουν, ὅτῳ δεήσει τρόπῳ 
τοὺς νέους συναγαγεῖν καὶ κατασκευάσαι τὴν ἔξοδον συμφρονῶν·
 τὸν δρασμὸν ἠγωνίων ὅπως μὲν λήσομεν ὅποι δὲ 
τραπῶμεν καὶ πότερον διὰ γῆς ἢ θαλαττεύοντες, καὶ ἁπλῶς 
κλύδων μέ τις εἶχε φροντισμάτων ἄυπνός τε τὸ λειπόμενον 
ἐταλαιπώρουν τῆς νυκτός. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Οὔπω δὲ ἡμέρας ἀκριβῶς ὑποφαινούσης ἐψόφει
 τε ἡ μέταυλος καί τινος ᾐσθόμην καλοῦντος «παιδίον».
 Ἐρομένου δὲ τοῦ ὑπηρέτου τίς ὁ κόπτων τὴν θύραν 
ἢ κατὰ ποίαν τὴν χρείαν «ἀπάγγελλε» εἶπεν ὁ καλῶν 
«ὅτι Θεαγένης ὁ Θετταλός.» </p>
</div>
<div type="section" n="2">
<p><seg type="new-citation"/> Ἥσθην ἀπαγγελθέντα 
μοι τὸν νεανίαν καὶ εἰσκαλεῖν ἐκέλευον, ἐνδιδόναι μοι ταὐτόματον
 ἀρχὴν τῶν ἐν χερσὶ βουλῶν ἡγησάμενος· ἐτεκμαιρόμην
 γὰρ ὅτι με παρὰ τὸ συμπόσιον Αἰγύπτιον καὶ προφήτην <pb/>
 ἀκηκοὼς ἥκει συνεργὸν πρὸς τὸν ἔρωτα ληψόμενος, 
πάσχων οἶμαι τὸ τῶν πολλῶν πάθος οἳ τὴν Αἰγυπτίων 
σοφίαν μίαν καὶ τὴν αὐτὴν ἠπάτηνται κακῶς εἰδότες. </p>
</div>
<div type="section" n="3">
<p>Ἡ μὲν γάρ τις ἐστὶ δημώδης καὶ ὡς ἄν τις εἴποι χαμαὶ 
ἐρχομένη, εἰδώλων θεράπαινα καὶ περὶ σώματα νεκρῶν 
εἰλουμένη, βοτάναις προστετηκυῖα καὶ ἐπῳδαῖς ἐπανέχουσα, 
πρὸς οὐδὲν ἀγαθὸν τέλος οὔτε αὐτὴ προϊοῦσα οὔτε τοὺς 
χρωμένους φέρουσα, ἀλλ' αὐτὴ περὶ αὑτὴν τὰ πολλὰ πταίουσα
 λυπρὰ δέ τινα καὶ γλίσχρα ἔστιν ὅτε κατορθοῦσα, 
φαντασίας τῶν μὴ ὄντων ὡς ὄντων καὶ ἀποτυχίας τῶν ἐλπιζομένων,
 πράξεων ἀθεμίτων εὑρέτις καὶ ἡδονῶν ἀκολάστων
 ὑπηρέτις. </p>
</div>
<div type="section" n="4">
<p><seg type="new-citation"/> Ἡ δὲ ἑτέρα, τέκνον, ἡ ἀληθῶς σοφία, 
ἧς αὕτη παρωνύμως ἐνοθεύθη, ἣν ἱερεῖς καὶ προφητικὸν 
γένος ἐκ νέων ἀσκοῦμεν, ἄνω πρὸς τὰ οὐράνια βλέπει, θεῶν 
συνόμιλος καὶ φύσεως κρειττόνων μέτοχος, ἄστρων κίνησιν 
ἐρευνῶσα καὶ μελλόντων πρόγνωσιν κερδαίνουσα, τῶν μὲν 
γηΐνων τούτων κακῶν ἀποστατοῦσα πάντα δὲ πρὸς τὸ 
καλὸν καὶ ὅτι ἀνθρώποις ὠφέλιμον ἐπιτηδεύουσα· </p>
</div>
<div type="section" n="5">
<p><seg type="new-citation"/> δι' 
ἣν κἀγὼ τῆς ἐνεγκούσης εἰς καιρὸν ἐξέστην, εἴ πῃ, καθὼς 
καὶ πρότερόν σοι διῆλθον, τὰ προρρηθέντα μοι παρ' αὐτῆς 
καὶ τὸν τῶν ἐμῶν παίδων κατ' ἀλλήλων πόλεμον περιγράψαιμι.
 Ταῦτα μὲν οὖν θεοῖς τε τοῖς ἄλλοις καὶ μοίραις 
ἐπιτετράφθω οἳ τοῦ ποιεῖν τε καὶ μὴ τὸ κράτος ἔχουσιν, οἳ <pb/> 
καὶ τὴν φυγήν μοι τὴν ἐκ τῆς ἐνεγκούσης οὐ διὰ ταῦτα 
πλέον ὡς ἔοικεν ἢ τὴν Χαρικλείας εὕρεσιν ἐπέβαλλον, καὶ 
τοῦτο μὲν ὅπως εἴσῃ τοῖς ἑξῆς. 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Τὸν δὲ Θεαγένην ἐπειδήπερ εἰσῆλθεν ἀσπασάμενον
 ἀμειψάμενος ἐμαυτοῦ τε πλησίον ἐπὶ τῆς εὐνῆς 
ἐκάθιζον καὶ «τί χρέος ὄρθριόν σε ἄγει παρ' ἡμᾶς;» ἠρώτων.
 Ὁ δὲ τὸ πρόσωπον ἐπὶ πολὺ καταψήσας «ἀγωνιῶ 
μὲν» ἔφη «περὶ τοῦ παντός, ἐρυθριῶ δὲ ἐκφαίνειν»· καὶ 
ἐσιώπησεν. Ἔγνων οὖν καιρὸν εἶναι τερατεύεσθαι πρὸς 
αὐτὸν καὶ μαντεύεσθαι δῆθεν ἅπερ ἐγίνωσκον. </p>
</div>
<div type="section" n="2">
<p><seg type="new-citation"/> Ἱλαρώτερον
 οὖν αὐτῷ προσβλέψας «εἰ καὶ αὐτὸς λέγειν ὀκνεῖς»
 ἔφην «ἀλλὰ τῇ γε ἡμετέρᾳ σοφίᾳ καὶ θεοῖς οὐδὲν 
ἄγνωστον.» Καὶ ἐπιστήσας ὀλίγον καὶ ψήφους τινὰς οὐδὲν 
καταριθμούσας ἐπὶ δακτύλων συντιθεὶς τήν τε κόμην διασείσας
 καὶ τοὺς κατόχους μιμούμενος «ἐρᾷς» εἶπον «ὦ 
τέκνον.» Ἀνήλατο πρὸς τὴν μαντείαν, ὡς δὲ ὅτι «καὶ 
Χαρικλείας» προσέθηκα, τοῦτ' ἐκεῖνο θεοκλυτεῖν με νομίσας
 μικροῦ μὲν καὶ προσεκύνει πεσών. </p>
</div>
<div type="section" n="3">
<p><seg type="new-citation"/> Ἐμοῦ δὲ ἐπέχοντος
 ἐφίλει πολλὰ τὴν κεφαλὴν προσελθών, τοῖς τε θεοῖς 
ὡμολόγει χάριν, οὐκ ἐσφαλμένος, ὡς ἔλεγεν, ὧν προσεδόκησε,
 σωτῆρά τέ με γενέσθαι παρεκάλει· μὴ γὰρ ἂν περισωθῆναι
 βοηθείας καὶ ταύτης ταχείας ἀποτυχόντα, τοσοῦτον <pb/> 
αὐτῷ τὸ κακὸν ἐνσκῆψαι καὶ οὕτως ὑπὸ τοῦ πόθου φλέγεσθαι, 
πρῶτον καὶ ταῦτα πειρώμενον ἔρωτος. </p>
</div>
<div type="section" n="4">
<p><seg type="new-citation"/> Ὁμιλίας γὰρ 
ἔτι γυναικὸς ἀπείρατος εἶναι διετείνετο πολλὰ διομνύμενος· 
ἀεὶ γὰρ διαπτύσαι πάσας καὶ γάμον αὐτὸν καὶ ἔρωτας εἴ 
τινος ἀκούσειεν, ἕως τὸ Χαρικλείας αὐτὸν διήλεγξε κάλλος 
ὅτι μὴ φύσει καρτερικὸς ἦν ἀλλ' ἀξιεράστου γυναικὸς εἰς 
τὴν παρελθοῦσαν ἀθέατος. Καὶ ταῦτα λέγων ἐπεδάκρυεν 
ὥσπερ ὅτι πρὸς βίαν ἥττηται κόρης ἐνδεικνύμενος. </p>
</div>
<div type="section" n="5">
<p>Ἀνελάμβανον οὖν αὐτὸν καὶ «θάρσει» ἔλεγον «ἐπειδήπερ 
ἅπαξ καταπέφευγας ἐφ' ἡμᾶς· οὐχ οὕτως ἐκείνη κρείττων 
ἔσται τῆς ἡμετέρας σοφίας. Ἔστι μὲν αὐστηροτέρα καὶ 
κατενεχθῆναι πρὸς ἔρωτα δύσμαχος, Ἀφροδίτην καὶ 
γάμον ἀτιμάζουσα καὶ μέχρις ὀνόματος· ἀλλὰ διὰ σὲ πάντα 
κινητέον· τέχνη καὶ φύσιν οἶδε βιάζεσθαι· μόνον εὔθυμος 
εἶναι καὶ ὑφηγουμένῳ τὰ δέοντα πείθεσθαι πράττειν.» 
Ἐπηγγέλλετο ἅπαντα ποιήσειν ὡς ἂν ἐγὼ προστάττω κἂν 
εἰ ξιφῶν ἐπιβαίνειν κελεύοιμι. 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Λιπαροῦντος δὴ περὶ τούτων καὶ μισθὸν 
ἅπασαν ὑπισχνουμένου τὴν οὐσίαν ἥκων τις παρὰ τοῦ 
Χαρικλέους «δεῖταί σου Χαρικλῆς» ἔλεγεν «ἀφικέσθαι 
παρ' αὐτόν· ἔστι δὲ πλησίον ἐνταῦθα ἐν τῷ Ἀπολλωνίῳ καὶ 
ὕμνον ἀποθύει τῷ θεῷ τεταραγμένος τι κατὰ τοὺς ὕπνους.» 
Ἐξανίσταμαι παραχρῆμα καὶ τὸν Θεαγένην ἀποπέμψας <pb/> 
ἐπὶ τὸν νεὼν ἀφικόμενος ἐπὶ θώκου τινὸς καταλαμβάνω τὸν 
Χαρικλέα καθήμενον ἄγαν περίλυπον καὶ συνεχῶς ἐπιστένοντα.
 </p>
</div>
<div type="section" n="2">
<p><seg type="new-citation"/> Προσελθὼν οὖν «τί σύννους καὶ σκυθρωπὸς 
εἶ;» ἠρώτων. Ὁ δὲ «τί γὰρ οὐ μέλλω» φησὶν «ὀνειράτων 
τέ με διαταραξάντων καὶ τῆς θυγατρός, ὡς ἐπυθόμην, ἀηδέστερον
 διατεθείσης καὶ τὴν νύκτα πᾶσαν ἄυπνον διαγαγούσης;
 Ἐμὲ δὲ λυπεῖ μὲν καὶ ἄλλως οὐχ ὑγιαίνουσα, πλέον 
δὲ ὅτι τῆς κυρίας τοῦ ἀγῶνος εἰς τὴν ἑξῆς ἐνεστηκυίας, 
εἰς ἣν τοῖς ὁπλίταις δρομεῦσι δᾷδας ἀναφαίνειν καὶ βραβεύειν
 τὴν ζάκορον νόμιμον, δυοῖν θάτερον ἀνάγκη, ἢ 
ταύτην ἀπολειπομένην λυμαίνεσθαι τὸ πάτριον ἢ καὶ ἄκουσαν
 ἀφικνουμένην ἐπιτρίβεσθαι χαλεπώτερον. </p>
</div>
<div type="section" n="3">
<p><seg type="new-citation"/> Ὥστε 
εἰ καὶ μὴ πρότερον ἀλλὰ νῦν γε ἐπαρκῶν καί τινα προσάγων
 ἴασιν δικαίως μὲν ἂν πρὸς ἡμᾶς καὶ φιλίαν τὴν ἡμετέραν
 εὐσεβῶς δὲ πρὸς τὸ θεῖον ποιοίης. Οἶδα ὡς οὐδὲν 
ἐργῶδες βουλομένῳ σοι τὸ πρᾶγμα, βασκανίαν ὡς αὐτὸς 
ἔφης ἰάσασθαι· προφήταις καὶ τὰ μέγιστα κατορθοῦν οὐκ 
ἀδύνατον.» Ὡμολόγουν ἠμεληκέναι, σοφιστεύων καὶ πρὸς 
ἐκεῖνον, καὶ τὴν παροῦσαν ἐνδοῦναι παρεκάλουν, ἔχειν γάρ 
τι συνθεῖναι πρὸς τὴν ἴασιν. </p>
</div>
<div type="section" n="4">
<p><seg type="new-citation"/> «Τὸ δὲ νυνὶ παρὰ τὴν 
κόρην ἴωμεν» ἔφην «ἐπισκεψόμενοί τε ἀκριβέστερον καὶ 
παραμυθησόμενοι πρὸς ὅσον δυνατόν. Ἅμα δέ, ὦ Χαρίκλεις, 
βούλομαί σε καὶ λόγους τινὰς ὑπὲρ ἐμοῦ κινῆσαι πρὸς τὴν 
παῖδα καὶ γνωριμώτερον ἀποφῆναι παρακαταθέμενον, ὅπως <pb/> 
ἂν οἰκειότερον ἔχουσα πρός με θαρραλεώτερον ἰώμενον 
προσίηται.» «Γινέσθω ταῦτα» ἔφη «καὶ ἀπίωμεν.» 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Ἐπειδὴ οὖν ἐπέστημεν τῇ Χαρικλείᾳ τὰ μὲν 
πολλὰ τί ἄν τις λέγοι; Δεδούλωτο μὲν γὰρ ὁλοσχερῶς τῷ 
πάθει καὶ τήν τε παρειὰν ἤδη τὸ ἄνθος ἔφευγε καὶ τὸ 
φλέγον τοῦ βλέμματος καθάπερ ὕδασιν ἐῴκει τοῖς δάκρυσιν 
ἀποσβεννύμενον. Κατέστελλε δ' οὖν ὅμως ἑαυτὴν ἐπειδήπερ 
ἡμᾶς ἐθεάσατο καὶ πρὸς τὸ σύνηθες βλέμμα καὶ φθέγμα 
παντοίως ἐπανάγειν ἐβιάζετο. </p>
</div>
<div type="section" n="2">
<p><seg type="new-citation"/> Περιβαλὼν δὲ αὐτὴν ὁ 
Χαρικλῆς καὶ μυρία φιλήσας καὶ θεραπείας οὐδὲν ἀπολιπὼν
 «ὦ θυγάτριον, ὦ τέκνον» ἔλεγεν «ἐμὲ τὸν πατέρα 
κρύπτεις ὃ πάσχεις; καὶ βασκανίαν ὑποστᾶσα σιωπᾷς 
ὥσπερ ἀδικοῦσα καὶ οὐκ ἠδικημένη παρὰ τῶν κακῶς ἰδόντων
 σε ὀφθαλμῶν; </p>
</div>
<div type="section" n="3">
<p><seg type="new-citation"/> Ἀλλὰ θάρσει· παρακέκληται Καλάσιρις
 ὅδε ὁ σοφὸς ἴασίν τινά σοι πορίσασθαι. Δυνατὸς δὲ ὁ 
ἀνὴρ ἄριστος ὢν εἴπερ τις ἄλλος τὴν θείαν τέχνην, ἅτε 
προφητικὸς τὸν βίον καὶ ἱεροῖς ἐκ παίδων ἀνακείμενος καὶ 
τὸ μεῖζον εἰς προσθήκην ἡμῖν ἐς τὰ μάλιστα φίλος ὤν, 
ὥστε εἰκότα ἂν ποιοίης εἰ προσδέχοιό τε ἀκωλύτως ἐπᾴδειν
 τε καὶ ἄλλως ἰᾶσθαι βουλομένῳ σαυτὴν παρέχοις 
οὐδὲ ἄλλως οὖσα πρὸς τὸ λόγιον γένος ἀπρόσμικτος.» <pb/> </p>
</div>
<div type="section" n="4">
<p>Ἐσιώπα μὲν ἐπένευε δ' οὖν ἡ Χαρίκλεια καθάπερ ἀσμένη
 τὴν ἐπ' ἐμοὶ συμβουλὴν προσιεμένη. Καὶ τότε μὲν 
ἐπὶ τούτοις ἀπηλλάγημεν, ὑπομνήσαντός με τοῦ Χαρικλέους
 καὶ ὧν πρότερον παρεκάλεσεν ἐπιμεληθῆναι καὶ 
φροντίζειν εἴ πῃ τῇ Χαρικλείᾳ δυναίμην ἔφεσίν τινα γάμων
 καὶ ἀνδρῶν ἐμποιῆσαι. Ἀπέπεμπον οὖν εὔθυμον οὐκ 
εἰς μακρὰν ἀνυσθήσεσθαι αὐτῷ τὴν βούλησιν ἐπαγγειλάμενος.»
 <pb/> </p>
</div>
</div>
</div>
<div type="Book" n="4">
<div type="chapter" n="1">
<div type="section" n="1">
<p rend="indent(1)">«Τῇ δὲ ὑστεραίᾳ ὁ μὲν Πυθίων ἀγὼν ἔληγεν ὁ δὲ 
τῶν νέων ἐπήκμαζεν ἀγωνοθετοῦντος, οἶμαι, καὶ βραβεύοντος
 Ἔρωτος καὶ δι' ἀθλητῶν δύο τούτων καὶ μόνων 
οὓς ἐζεύξατο μέγιστον ἀγώνων τὸν ἴδιον ἀποφῆναι φιλονεικήσαντος.
 Γίνεται γάρ τι τοιοῦτον· ἐθεώρει μὲν ἡ Ἑλλὰς
 ἠθλοθέτουν δὲ οἱ Ἀμφικτύονες. Ἐπειδὴ τοίνυν τὰ 
ἄλλα μεγαλοπρεπῶς ἐτετέλεστο, δρόμων ἅμιλλαι καὶ πάλης 
συμπλοκαὶ καὶ πυγμῆς χειρονομίαι, τέλος ὁ μὲν κῆρυξ 
«Ἄνδρες ὁπλῖται παριόντων» ἀνεβόησεν. </p>
</div>
<div type="section" n="2">
<p><seg type="new-citation"/> Ἡ ζάκορος
 δὲ ἡ Χαρίκλεια κατ' ἄκρον τὸ στάδιον ἀθρόον ἐξέλαμψεν, 
ἀφιγμένη καὶ ἄκουσα διὰ τὸ πάτριον ἢ πλέον, ἐμοὶ δοκεῖν, 
ὄψεσθαί που τὸν Θεαγένην ἐλπίζουσα, τῇ λαιᾷ μὲν ἡμμένον 
πυρφοροῦσα λαμπάδιον θατέρᾳ δὲ φοίνικος ἔρνος προβεβλημένη,
 καὶ φανεῖσα πᾶν μὲν τὸ θέατρον ἐφ' ἑαυτὴν ἐπέστρεψεν,
 ἔφθη δὲ τάχα οὐδεὶς τὸν Θεαγένους ὀφθαλμόν, 
ὀξὺς γὰρ ἰδεῖν ὁ ἐρῶν τὸ ποθούμενον. </p>
</div>
<div type="section" n="3">
<p><seg type="new-citation"/> Ἐκεῖνος δὲ <pb/> 
ἄρα καὶ προακηκοὼς τὸ ἐσόμενον πρὸς μίαν τὸν νοῦν ἠσχόλει
 τὴν παρατήρησιν ὥστε οὐδὲ σιωπᾶν ἐκαρτέρησεν ἀλλ' 
ἠρέμα πρός με, καθῆστο δέ μου πλησίον ἐξεπίτηδες «Αὕτη 
ἐκείνη» ἔφη «Χαρίκλεια». Καὶ τῷ μὲν ἠρεμεῖν ἐπέταττον. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Πρὸς δὲ τὴν κλῆσιν τοῦ κήρυκος παρῄει τις 
εὐσταλῶς ὡπλισμένος μέγα τε φρονῶν καὶ μόνος ἐπίδοξος, 
ὡς ἐδόκει, καὶ πολλοὺς ἤδη πρότερον ἀγῶνας ἀναδησάμενος 
τότε δὲ τὸν ἀνταγωνιούμενον οὐκ ἔχων, οὐδενὸς οἶμαι θαρσήσαντος
 τὴν ἅμιλλαν· Ἀπέπεμπον οὖν αὐτὸν οἱ Ἀμφικτύονες,
 οὐ γὰρ ἐπιτρέπειν τὸν νόμον οὐκ ἀγωνισαμένῳ 
στέφανον ἀποκληροῦν. ὁ δὲ καλεῖσθαι τὸν βουλόμενον ὑπὸ 
τοῦ κήρυκος εἰς τὴν ἀγωνίαν ἠξίου· ἔταττον οἱ ἀθλοθέται 
καὶ ἀνεῖπεν ὁ κῆρυξ ἥκειν τὸν ἐπελευσόμενον. </p>
</div>
<div type="section" n="2">
<p><seg type="new-citation"/> Ὁ δὴ 
Θεαγένης «Οὗτος ἐμὲ καλεῖ» πρός με ἔφησεν· ἐμοῦ δὲ 
«Πῶς τοῦτο λέγεις;» εἰπόντος «Οὕτως» εἶπεν «ὡς 
ἔσται, ὦ πάτερ· οὐ γάρ τις ἐμοῦ παρόντος καὶ ὁρῶντος 
ἕτερος ἐκ τῶν Χαρικλείας χειρῶν τὸ νικητήριον ἀποίσεται.»
 «Τὴν δὲ ἀποτυχίαν» ἔφην «καὶ τὴν ἐκ ταύτης 
ἀδοξίαν οὐδαμοῦ τίθεσαι;» </p>
</div>
<div type="section" n="3">
<p><seg type="new-citation"/> «Καὶ τίς οὕτως» εἶπεν 
«ἰδεῖν καὶ πλησιάσαι Χαρικλείᾳ μανικῶς ἐσπούδακεν ὥστ' 
ἐμὲ παραδραμεῖν; Τίνα δὲ οὕτως ἡ ὄψις ἐκείνης τάχα καὶ 
πτερῶσαι δύναται καὶ μετάρσιον ἐπισπάσασθαι; Οὐκ οἶσθα <pb/> 
ὅτι καὶ τὸν Ἔρωτα πτεροῦσιν οἱ γράφοντες, τὸ εὐκίνητον 
τῶν ὑπ' αὐτοῦ κεκρατημένων αἰνιττόμενοι; Εἰ δὲ δεῖ τι 
καὶ κόμπου προσεῖναι τοῖς εἰρημένοις, οὐδεὶς ἐς τὴν σήμερον
 ποσί με παρελθὼν ἐσεμνύνατο.» 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ταῦτα εἶπε καὶ ἀνήλατο, παρελθών τε εἰς 
μέσους τό τε ὄνομα προσήγγελλε καὶ τὸ ἔθνος ἐδήλου καὶ 
τοῦ δρόμου τὴν χώραν ἐκεκλήρωτο καὶ τὴν πανοπλίαν ἐνδὺς 
ἐφειστήκει τῇ βαλβῖδι τὸν δρόμον ἀσθμαίνων καὶ τὸ παρὰ 
τῆς σάλπιγγος ἐνδόσιμον ἄκων καὶ μόγις ἀναμένων, σεμνόν 
τι θέαμα καὶ περίβλεπτον καὶ οἷον Ὅμηρος τὸν Ἀχιλλέα 
τὴν ἐπὶ Σκαμάνδρῳ μάχην ἀθλοῦντα παρίστησιν. </p>
</div>
<div type="section" n="2">
<p><seg type="new-citation"/> Ἐκεκίνητο
 μὲν δὴ καὶ πᾶσα πρὸς τὸ παράδοξον ἡ Ἑλλὰς καὶ 
Θεαγένει νίκην ηὔχετο καθάπερ αὐτός τις ἕκαστος ἀγωνιζόμενος,
 ἐπακτικὸν γάρ τι καὶ πρῶτον ὁρώντων εἰς εὔνοιαν 
τὸ κάλλος· ἐκεκίνητο δὲ ἡ Χαρίκλεια πρὸς πᾶσαν ὑπερβολὴν
 καὶ εἶδον ἐκ πολλοῦ παρατηρῶν παντοίας μεταβαλλομένην
 ἰδέας. </p>
</div>
<div type="section" n="3">
<p><seg type="new-citation"/> Ὡς γὰρ εἰς ἀκοὴν πάντων ὁ κῆρυξ 
τοὺς δραμουμένους κατήγγειλεν ἀνεῖπέ τε «Ὄρμενος 
Ἀρκὰς καὶ Θεαγένης Θετταλός», ἔσχαστο μὲν ἡ ὕσπληξ 
τέτατο δὲ ὁ δρόμος μικροῦ καὶ τὴν τῶν ὀφθαλμῶν κατάληψιν
 ὑποτέμνων· ἐνταῦθα οὔτε ἀτρεμεῖν ἔτι κατεῖχεν ἡ 
κόρη ἀλλ' ἐσφάδαζεν ἡ βάσις καὶ οἱ πόδες ἔσκαιρον ὥσπερ, <pb/> 
οἶμαι, τῆς ψυχῆς τῷ Θεαγένει συνεξαιρομένης καὶ τὸν 
δρόμον συμπροθυμουμένης. </p>
</div>
<div type="section" n="4">
<p><seg type="new-citation"/> Οἱ μὲν δὴ θεαταὶ μετέωρος
 ἅπας ἐπὶ τὸ μέλλον καὶ ἀγωνίας ἀνάμεστος, ἐγὼ δὲ 
καὶ πλέον ἅτε μοι λοιπὸν ὡς παιδὸς ὑπερφροντίζειν προῃρημένον.»
 «Οὐδὲν θαυμαστὸν» ἔφη ὁ Κνήμων «ὁρῶντας 
καὶ παρόντας ἀγωνιᾶν, ὅτε κἀγὼ νυνὶ περὶ τῷ Θεαγένει 
δέδια καί σου δέομαι θᾶττον εἰ νικῶν ἀνηγορεύθη διελθεῖν.» 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">«Ἐπεὶ δὴ μέσον, ὦ Κνήμων, ἠνύετο τὸ στάδιον, 
ὀλίγον ἐπιστρέψας καὶ ὑποβλέψας τὸν Ὄρμενον ἀνακουφίζει
 τὴν ἀσπίδα πρὸς ὕψος καὶ τὸν αὐχένα διεγείρας τὸ 
βλέμμα τε ὅλον εἰς τὴν Χαρίκλειαν τείνας καθάπερ βέλος 
ἐπὶ σκοπὸν ἐφέρετο καὶ τοσοῦτον παρέφθη τὸν Ἀρκάδα ὀργυιῶν
 πλῆθος ὃ διαλεῖπον εἰς ὕστερον ἐμετρήθη. </p>
</div>
<div type="section" n="2">
<p><seg type="new-citation"/> Προσδραμὼν
 οὖν τῇ Χαρικλείᾳ πολύς τε ἐξεπίτηδες εἰς τὸ στέρνον
 ἐμπίπτει, τοῦ δρόμου δῆθεν τὴν ῥύμην οὐκ ἐνεγκών, καὶ 
τὸν φοίνικα κομιζόμενος οὐκ ἔλαθέ με τὴν χεῖρα τῆς κόρης 
φιλῶν.» «Ἀπέσωσας» εἶπεν ὁ Κνήμων «ὅτι καὶ ἐνίκησε 
καὶ ἐφίλησεν· ἀλλὰ τίνα δὴ τὰ ἑξῆς;» «Οὐ μόνον ἀκουσμάτων
 ἀκόρεστος ἄρα ἦσθα, ὦ Κνήμων, ἀλλὰ καὶ ὕπνῳ 
δυσάλωτος· ἤδη γοῦν οὐκ ὀλίγης μοίρας τῆς νυκτὸς παρῳχηκυίας
 ἀντέχεις ἐγρηγορὼς καὶ τὴν διήγησιν καὶ μηκυνομένην
 οὐκ ἀποκναίει.» </p>
</div>
<div type="section" n="3">
<p><seg type="new-citation"/> «Ἐγὼ καὶ Ὁμήρῳ μέμφομαι, <pb/> 
ὦ πάτερ, ἄλλων τε καὶ φιλότητος κόρον εἶναι φήσαντι, 
πράγματος ὃ κατ' ἐμὲ κριτὴν οὐδεμίαν φέρει πλησμονὴν 
οὔτε καθ' ἡδονὴν ἀνυόμενον οὔτε εἰς ἀκοὴν ἐρχόμενον· εἰ 
δέ τις καὶ τοῦ Θεαγένους καὶ Χαρικλείας ἔρωτος μνημονεύοι,
 τίς οὕτως ἀδαμάντινος ἢ σιδηροῦς τὴν καρδίαν ὡς 
μὴ θέλγεσθαι καὶ εἰς ἐνιαυτὸν ἀκούων; ὥστε ἔχου τῶν 
ἑξῆς.» </p>
</div>
<div type="section" n="4">
<p><seg type="new-citation"/> «Ὁ μὲν Θεαγένης, ὦ Κνήμων, ὧδ' ἐστεφανοῦτο
 καὶ νικῶν ἀνηγορεύετο καὶ παρεπέμπετο ὑπὸ ταῖς 
πάντων εὐφημίαις, ἡ Χαρίκλεια δὲ ἥττητο λαμπρῶς καὶ 
δεδούλωτο τῷ πόθῳ πλέον ἢ πρότερον, αὖθις ἰδοῦσα τὸν 
Θεαγένην. Ἡ γὰρ τῶν ἐρωτικῶν ἀντίβλεψις ὑπόμνησις 
τοῦ πάσχοντος γίνεται καὶ ἀναφλέγει τὴν διάνοιαν ἡ 
θέα καθάπερ ὕλη πυρὶ γινομένη. </p>
</div>
<div type="section" n="5">
<p><seg type="new-citation"/> Κἀκείνη μὲν οἴκαδε 
ἐλθοῦσα συνήθη νύκτα ταῖς προτέραις ἢ καὶ δριμυτέραν 
διῆγεν, ἐγὼ δὲ αὖθις ἄυπνος ἦν τήν τε φυγὴν ὅποι τραπόμενοι
 λάθοιμεν ἂν ἐπισκοπῶν καὶ πρὸς τίνα χώραν ἄρα 
παραπέμπει τοὺς νέους ὁ θεὸς ἐννοῶν. Τὸν μὲν δὴ δρασμὸν
 μόνον ἔγνων κατὰ θάλατταν εἶναι ποιητέον, ἀπὸ τοῦ 
χρησμοῦ τὸ συνοῖσον λαβὼν ἔνθα ἔφασκεν αὐτοὺς 
<lb/> 
<space quantity="14"/>κῦμα τεμόντας 
<space quantity="5"/>ἵξεσθ' ἠελίου πρὸς χθόνα κυανέην. 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Τὸ δὲ ὅποι παραπεμπτέον αὐτοὺς μίαν μόνην 
λύσιν εὕρισκον, εἴ πῃ δυνηθείην ἐπιτυχεῖν τῆς συνεκτεθείσης <pb/>
 τῇ Χαρικλείᾳ ταινίας, ἐν ᾗ τὸ κατ' αὐτὴν διήγημα 
κατεστίχθαι ὁ Χαρικλῆς ἀκηκοὼς ἔλεγεν· εἰκὸς γὰρ εἶναι 
καὶ πατρίδα καὶ τοὺς ὑπονοηθέντας ἤδη παρ' ἐμοὶ γεννήτορας
 τῆς κόρης ἐντεῦθεν ἐκμαθεῖν καὶ ἴσως ἐκεῖ πέμπεσθαι
 αὐτοὺς ὑπὸ τῆς εἱμαρμένης. </p>
</div>
<div type="section" n="2">
<p><seg type="new-citation"/> Ὄρθριος οὖν 
παρὰ τὴν Χαρίκλειαν ἥκων ἄλλους τε τῶν οἰκείων καταλαμβάνω
 δεδακρυμένους καὶ οὐχ ἥκιστα τὸν Χαρικλέα· 
πλησιάσας οὖν «Τίς ὁ θόρυβος» ἠρώτων· ὁ δὲ «Ἐπέτεινεν
 ἡ νόσος» ἔφη «τῆς θυγατρὸς καὶ χαλεπωτέρας ἢ 
πρότερον πεπείραται τῆς παρηκούσης νυκτός.» «Ἀνίστω»
 ἔφην «καὶ οἱ λοιποὶ πάντες ἔξιτε· τρίποδά τις καὶ 
δάφνην καὶ πῦρ καὶ λιβανωτὸν παραθέσθω μόνον, ὀχλείτω 
δὲ μηδὲ εἷς ἕως ἂν προσκαλέσωμαι.» </p>
</div>
<div type="section" n="3">
<p><seg type="new-citation"/> Προσέταττε 
ταῦτα ὁ Χαρικλῆς καὶ ἐγένετο. Κἀπειδὴ σχολῆς ἐλαβόμην, 
ἠρχόμην ὥσπερ ἐπὶ σκηνῆς τῆς ὑποκρίσεως καὶ τόν τε 
λιβανωτὸν ἐθυμίων καί τινα δῆθεν ψιθύροις τοῖς χείλεσι 
κατευξάμενος τὴν δάφνην ἐκ κεφαλῆς εἰς πόδας ἄνω καὶ 
κάτω πυκνὰ τῆς Χαρικλείας ἐπεσόβουν καὶ ὑπνῶδές τι 
μᾶλλον δὲ γραῶδες ἐπιχασμώμενος ὀψὲ καὶ βραδέως ἐπαυσάμην,
 πολύν τινα λῆρον ἐμαυτοῦ τε καὶ τῆς κόρης καταχέας.
 </p>
</div>
<div type="section" n="4">
<p><seg type="new-citation"/> Ἡ δὲ πυκνὰ τὴν κεφαλὴν ἐπέσειε καὶ σεσηρὸς 
ὑπεμειδία, πλανᾶσθαί με τὴν ἄλλως καὶ τὴν νόσον ἀγνοεῖν 
ἐνδεικνυμένη· καθεσθεὶς δὴ πλησίον «Θάρσει θύγατερ» 
ἔλεγον «εὐτελὴς ἡ νόσος καὶ ἰαθῆναι ῥᾳδία. Βασκανία 
σου καθήψατο, τάχα μὲν καὶ ὅτε ἐπόμπευες πλέον δὲ ὅτε <pb/> 
ἐβράβευες· ἐγὼ δὲ καὶ ὑπονοῶ τὸν μᾶλλον βασκήναντα· 
Θεαγένης ἐστίν, ὁ τὸ ἐνόπλιον δραμών· οὐκ ἔλαθέ με παρατηρῶν
 σε πολλάκις καὶ τὸν ὀφθαλμὸν ἰταμώτερον ἐπιβάλλων.» </p>
</div>
<div type="section" n="5">
<p>Ἡ δὲ «Ἐκεῖνος μὲν εἴτε οὕτως εἶδεν εἴτε μή, πολλὰ 
χαιρέτω· τίνων δέ ἐστιν ἢ πόθεν; ὅτι πολλοὺς ἑώρων 
περὶ αὐτὸν ἐπτοημένους.» «Ὡς μὲν Θετταλὸς τὸ γένος» 
ἔφην «ἔφθης ἀκούσασα καὶ τοῦ κήρυκος ὅτε αὐτὸν ἀνηγόρευεν·
 ἀναφέρει δὲ ἑαυτὸν εἰς Ἀχιλλέα πρόγονον καί 
μοι καὶ ἐπαληθεύειν ἔοικεν, εἰ δεῖ τῷ μεγέθει καὶ τῷ 
κάλλει τοῦ νεανίου τεκμαίρεσθαι, πιστουμένων τὴν Ἀχίλλειον
 εὐγένειαν· πλὴν ὅσον οὐχ ὑπέρφρων οὐδὲ ἀγήνωρ 
κατ' ἐκεῖνον ἀλλὰ τῆς διανοίας τὸν ὄγκον ἡδύτητι καταπραΰνων.
 </p>
</div>
<div type="section" n="6">
<p><seg type="new-citation"/> Ἀλλὰ καίπερ τοιοῦτος ὢν πάθοι δριμύτερα 
ὧν δέδρακεν, ἐπίφθονον ἔχων τὸ βλέμμα καὶ σὲ τῇ θέᾳ 
καταβασκήνας.» «Ὦ πάτερ» ἔφη «σοὶ μὲν χάρις ὑπεραλγοῦντι
 τὰ ἡμέτερα, τί δὲ καταρᾷ μάτην τῷ τάχα οὐδὲν 
ἠδικηκότι; Νοσῶ γὰρ οὐ βασκανίαν, ἀλλ' ἑτέραν τινά, ὡς 
ἔοικε, νόσον.» </p>
</div>
<div type="section" n="7">
<p><seg type="new-citation"/> «Εἶτα ἀποκρύπτεις» ἔφην «ὦ τέκνον,
 ἀλλ' οὐχὶ θαρσοῦσα λέγεις, ὅπως ἂν καὶ βοηθείας εὐπορήσαιμεν;
 οὐχὶ πατήρ εἰμί σοι τὴν ἡλικίαν καὶ πλέον τὴν 
εὔνοιαν; οὐ πατρὶ τῷ σῷ γνώριμος καὶ ὁμόψυχος; ἔκφαινε 
ὃ κάμνεις· ἔχεις ἐν ἐμοὶ τὸ πιστόν, εἰ βούλει, καὶ ἐνώμοτον·
 λέγε θαρσήσασα μηδὲ χορήγει τῷ λυποῦντι μέγεθος
 σιωπῶσα· πάθος γὰρ ἅπαν τὸ μὲν ὀξέως γινωσκόμενον
 εὐβοήθητον, τὸ δὲ χρόνῳ παραπεμπόμενον ἐγγὺς <pb/> 
ἀνίατον· τροφὴ γὰρ νόσων ἡ σιωπή, τὸ δὲ ἐκλαλούμενον 
εὐπαραμύθητον.» 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Ὀλίγον οὖν ἐπισχοῦσα πρὸς ταῦτα καὶ μυρίας 
τοῦ νοῦ τροπάς τε καὶ ὁρμὰς ἐκ τῶν ὄψεων ἐμφήνασα 
«Συγχώρησον» ἔφη «μοι τὸ τήμερον, ἀκούσῃ δὲ εἰσαῦθις
 εἰ μὴ γνοίης προλαβών, ἅτε μαντικὸς εἶναι βουλόμενος.»
 Ἐξῄειν αὐτόθεν ἀναστάς, ἐνδιδοὺς τῇ κόρῃ διαιτῆσαι
 ἐν τῷ μεταξὺ τῆς ψυχῆς τὸ αἰδούμενον. </p>
</div>
<div type="section" n="2">
<p><seg type="new-citation"/> Ὁ δὲ 
Χαρικλῆς ὑπήντα καὶ «Τί φράζειν ἔχεις;» ἠρώτα. 
«Πάντα δεξιῶς» ἔλεγον· «εἰς γὰρ τὴν ὑστεραίαν τοῦ 
μὲν ὀχλοῦντος πάθους ἀπαλλάξεται, ἕτερον δέ τι τῶν σοι 
καθ' ἡδονὴν ὑποστήσεται· κωλύει δὲ οὐδὲν καὶ ἰατρῶν τινα 
εἰσκαλεῖν.» Ἀπέτρεχον ταῦτα εἰπὼν τοῦ μή τι πλέον 
τὸν Χαρικλέα πυνθάνεσθαι. </p>
</div>
<div type="section" n="3">
<p><seg type="new-citation"/> Μικρὸν δὲ ὅσον τοῦ δωματίου
 προήκων ὁρῶ τὸν Θεαγένην αὐτοῦ που περὶ τὸν 
νεὼν καὶ τὸν περίβολον εἰλούμενον καὶ πρὸς ἑαυτὸν διαλεγόμενον
 ὥσπερ ἀποχρῶν αὐτῷ καὶ μόνην τὴν οἴκησιν 
τῆς Χαρικλείας περισκοπεῖν· ἐκτραπόμενος οὖν παρῄειν 
ὥσπερ οὐχ ἑωρακώς. Ὁ δὲ «Χαῖρε» εἶπεν «ὦ Καλάσιρι, 
καὶ ἄκουε, σὲ γάρ τοι περιέμενον.» </p>
</div>
<div type="section" n="4">
<p><seg type="new-citation"/> Ἀνέστρεφον 
ἀθρόον καὶ «Θεαγένης» ἔλεγον «ὁ καλός· ἀλλ' οὐχ ἑωράκειν.»
 «Ποῖος» ἔφη «καλὸς ὁ Χαρικλείᾳ μὴ ἀρεστός;» 
Ἠγανάκτουν ἐγὼ μέχρι τῶν ὄψεων καὶ «Οὐ παύσῃ» <pb/> 
ἔλεγον «ὑβρίζων ἐμέ τε καὶ τὴν ἐμὴν τέχνην, ὑφ' ἧς 
ἥλωκεν ἤδη καὶ ἐρᾶν σου κατηνάγκασται καὶ ὁρᾶν ὥσπερ 
τινὰ τῶν κρειττόνων εὔχεται;» </p>
</div>
<div type="section" n="5">
<p><seg type="new-citation"/> «Τί λέγεις» ἔφη 
«ὦ πάτερ; ἐρᾷ μου Χαρίκλεια; τί οὖν οὐκ ἄγεις ἤδη παρ' 
αὐτήν;», καὶ ἅμα προέτρεχεν· ἐπιλαβόμενος οὖν τῆς 
χλαμύδος «Στῆθι» ἔφην «οὗτος, εἰ καὶ ὀξὺς δραμεῖν. 
οὐ γὰρ ἅρπαγμα τὸ πρᾶγμα οὐδὲ εὔωνον καὶ τῶν ἐν μέσῳ 
τῷ βουλομένῳ προκειμένων ἀλλὰ πολλῆς μὲν βουλῆς ὥστε 
πρεπόντως ἀνυσθῆναι πολλῆς δὲ διασκευῆς ὥστε ἀσφαλῶς
 πραχθῆναι δεόμενον. </p>
</div>
<div type="section" n="6">
<p><seg type="new-citation"/> Ἢ τὸν πατέρα τῆς κόρης 
ἠγνόηκας, ὡς Δελφῶν ἐστι τὰ πρῶτα; Τοὺς δὲ νόμους 
οὐκ ἐννοεῖς οἳ θάνατον τοῖς τοιούτοις ἐπιβάλλουσιν;» 
«Ἐγὼ μὲν» εἶπε «καὶ τελευτᾶν οὐ διαφέρομαι τυχὼν 
Χαρικλείας· ἀλλ' ὅμως, εἰ δοκεῖ, καὶ πρὸς γάμον αἰτῶμεν 
τῷ πατρὶ προσιόντες· οὐ γὰρ δὴ μὴ ἀνάξιοί γε ὄντες τῷ 
Χαρικλεῖ κηδεύσωμεν.» «Οὐκ ἂν τύχοιμεν» ἔφην, «οὐχ 
ὅτι τῶν κατὰ σέ τι δυνατὸν ἐπιμέμψασθαι, ἀλλ' ὁ Χαρικλῆς
 ἀδελφῆς ἑαυτοῦ παιδὶ τὴν κόρην πάλαι κατηγγύησεν.» </p>
</div>
<div type="section" n="7">
<p>»Οἰμώξει» ἔφη Θεαγένης «ὅστις ποτέ ἐστιν· οὐ γάρ 
τις ἐμοῦ ζῶντος ἕτερος θαλαμεύσει Χαρίκλειαν· οὐχ οὕτως 
ἥδε ἡ χεὶρ καὶ ξίφος τοὐμὸν ἀργήσει.» «Παῦσαι» ἔφην, 
«οὐδενὸς δεήσει τοιούτου· μόνον ἐμοὶ πείθεσθαι καὶ πράττειν
 ὡς ἂν ὑφηγήσωμαι, νῦν δὲ ἀποχώρει καὶ φυλάττου <pb/> 
συνεχῶς φαίνεσθαι πλησιάζων, ἀλλ' ἐφ' ἡσυχίας καὶ μόνος 
ποιοῦ τὰς ἐντεύξεις.» Ἀπῄει κατηφής. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Ὁ δὲ Χαρικλῆς εἰς τὴν ὑστεραίαν ἐντυχὼν 
ὁμοῦ τε εἶδε καὶ προσδραμὼν ἐφίλει πολλὰ τὴν κεφαλὴν 
«Τοῦτο σοφία, τοῦτο φιλία» συνεχῶς ἀναβοῶν· «ἤνυσταί
 σοι μέγα ἔργον, ἑάλωκεν ἡ δυσάλωτος καὶ νενίκηται 
ἡ δυσκαταμάχητος· ἐρᾷ Χαρίκλεια.» </p>
</div>
<div type="section" n="2">
<p><seg type="new-citation"/> Πρὸς ταῦτα 
ἐθρυπτόμην ἀνέσπων τε τὴν ὀφρὺν καὶ βλακῶδες βαίνων 
«Εὔδηλον ἦν» ἔλεγον «ὡς οὐδὲ πρὸς τὴν πρώτην ἀνθέξει 
προσβολὴν ἐμοῦ, καὶ ταῦτα μηδενὸς τῶν μειζόνων ὀχλήσαντος·
 ἀλλὰ πόθεν, ὦ Χαρίκλεις, ἐρῶσαν ἐγνωρίσατε;» </p>
</div>
<div type="section" n="3">
<p>»Σοὶ πεισθέντες» ἔφη· «τοὺς γὰρ εὐδοκίμους τῶν 
ἰατρῶν, ὡς αὐτὸς ὑπέθου, παρακαλέσας ἦγον εἰς τὴν 
ἐπίσκεψιν, ἀμοιβὴν τὴν προσοῦσαν οὐσίαν ὑπισχνούμενος 
εἴ τι δύναιντο ἐπικουρεῖν. Οἱ δὲ ὡς τάχιστα εἰσῆλθον 
ἠρώτων ὅ τι πάσχοι. </p>
</div>
<div type="section" n="4">
<p><seg type="new-citation"/> Τῆς δὲ ἀποστρεφομένης καὶ 
πρὸς μὲν ἐκείνους οὐδ' ὁτιοῦν ἀποκρινομένης ἔπος δὲ 
Ὁμηρικὸν συνεχῶς ἀναβοώσης 
<lb/> 
<space quantity="2"/>Ὦ Ἀχιλεῦ Πηλῆος υἱέ, μέγα φέρτατ' Ἀχαιῶν, 
<lb/> 
ὁ λόγιος Ἀκεσῖνος (οἶσθα δὲ δήπου τὸν ἄνδρα,) τῷ καρπῷ 
τὴν χεῖρα καὶ ἀκούσης ἐπιβαλὼν ἀνακρίνειν ἀπὸ τῆς 
ἀρτηρίας ἐῴκει τὸ πάθος ὥσπερ οἶμαι τὰ καρδίας κινήματα 
μηνυούσης· οὐκ ὀλίγον τε χρόνον βασανίσας τὴν ἐπίσκεψιν <pb/> 
ἄνω τε καὶ κάτω πολλὰ ἐπιθεωρήσας «Ὦ Χαρίκλεις» 
ἔφη «περιττῶς ἡμᾶς ἐνθάδε εἰσκέκληκας· ἰατρικὴ γὰρ 
οὐδὲν ἂν οὐδαμῶς ἀνύσειε πρὸς ταύτην.» </p>
</div>
<div type="section" n="5">
<p><seg type="new-citation"/> Ἐμοῦ δὲ 
«Ὦ θεοί, τί τοῦτο λέγεις;» ἀναβοήσαντος «οἴχεται 
οὖν μοι τὸ θυγάτριον καὶ ἐλπίδος ἐκτὸς γέγονεν;» «Οὐ 
θορύβου δεῖ» φησὶν «ἀλλ' ἄκουε.» Καὶ παραλαβών με 
τῆς τε κόρης καὶ τῶν ἄλλων ἄποθεν «Ἡ καθ' ἡμᾶς» 
ἔφη «τέχνη σώματος πάθη θεραπεύειν ἐπαγγέλλεται 
ψυχῆς δὲ οὐ προηγουμένως, ἀλλὰ τότε μόνον ὅταν συμπάσχῃ
 μὲν τῷ σώματι κακουμένῳ συνωφελῆται δὲ θεραπευομένῳ.
 </p>
</div>
<div type="section" n="6">
<p><seg type="new-citation"/> Τὸ δὲ τῆς κόρης νόσος μέν, ἀλλ' οὐ σώματος,
 οὐ γὰρ χυμῶν τις περιττεύει, οὐ κεφαλῆς ἄλγημα 
βαρύνει, οὐ πυρετὸς ἀναφλέγει, οὐκ ἄλλο τι τοῦ σώματος,
 οὐ μέρος, οὐχ ὅλον νοσεῖ που· τοῦτο οὐκ ἄλλο τι 
νομιστέον.» </p>
</div>
<div type="section" n="7">
<p><seg type="new-citation"/> Ἐμοῦ δὲ λιπαροῦντος καὶ φράζειν εἴ τι 
κατέμαθεν ἀξιοῦντος «Οὐ γὰρ καὶ παιδὶ γνώριμον» ἔφη 
«ψυχῆς εἶναι τὸ πάθος καὶ τὴν νόσον ἔρωτα λαμπρόν; 
οὐχ ὁρᾷς ὡς κυλοιδιᾷ μὲν τοὺς ὀφθαλμοὺς καὶ τὸ βλέμμα 
διέρριπται καὶ τὸ πρόσωπον ὠχριᾷ, σπλάγχνον οὐκ αἰτιωμένη,
 τὴν διάνοιαν δὲ ἀλύει καὶ τὸ ἐπελθὸν ἀναφθέγγεται 
καὶ ἀπροφάσιστον ἀγρυπνίαν ὑφίσταται καὶ τὸν ὄγκον 
ἀθρόον καθῄρηται; Ζητητέος σοί, Χαρίκλεις, ὁ ἰασόμενος· 
γένοιτο δ' ἂν μόνος ὁ ποθούμενος.» </p>
</div>
<div type="section" n="8">
<p><seg type="new-citation"/> Ὁ μὲν ταῦτ' 
εἰπὼν ἀπῄει, πρὸς σὲ δὲ ἐγὼ &lt;ἥκω&gt; δρομαῖος τὸν ἐμὸν 
καὶ σωτῆρα καὶ θεόν, ὃν μόνον εὐεργετῆσαι δύνασθαι <pb/> 
κἀκείνη γινώσκει· πολλὰ γοῦν ἐμοῦ δεομένου καὶ ἐξειπεῖν 
ὅ τι πάσχοι παρακαλοῦντος ἓν μόνον ἀπεκρίνατο, ὡς 
ἀγνοεῖ μὲν ὃ πέπονθεν εἰδέναι δὲ ὡς Καλάσιρις ἰάσεται 
μόνος· καὶ εἰσκαλεῖν σε παρ' αὐτὴν ἱκέτευεν· ἐξ οὗ δὴ 
καὶ μάλιστα συνέβαλλον ὡς ὑπὸ τῆς σῆς σοφίας ἑάλωκεν.» </p>
</div>
<div type="section" n="9">
<p>»Ἆρ' οὖν ὥσπερ ὅτι ἐρᾷ» πρὸς αὐτὸν ἐγὼ «καὶ τὸ 
τίνος ἔχοις ἂν λέγειν;» «Οὐ μὰ τὸν Ἀπόλλω» ἔφη· 
«πῶς γὰρ ἂν τοῦτο ἢ πόθεν εἰδείην; Ηὐχόμην δὲ Ἀλκαμένους
 αὐτὴν ἐρᾶν ἢ πάντα χρήματα, τοῦ τῆς ἀδελφῆς 
παιδὸς τῆς ἐμῆς, ὃν πάλαι αὐτῇ νυμφίον ὅσα γε εἰς βούλησιν
 ἥκει τὴν ἐμὴν κατηγγύησα.» </p>
</div>
<div type="section" n="10">
<p><seg type="new-citation"/> Ἐμοῦ δὲ εἰπόντος
 ὡς ἔξεστι πεῖραν λαμβάνειν εἰσάγοντα παρ' αὐτὴν καὶ 
δεικνύντα τὸ μειράκιον, ἐπαινέσας ἀπῄει· καὶ περὶ πλήθουσαν
 ἀγορὰν αὖθίς μοι συντυχὼν «Ἀνιαρὸν ἀκούσῃ 
πρᾶγμα» ἔλεγεν· «ἡ παῖς δαιμονᾶν ἔοικεν, οὕτως ἀλλόκοτόν
 τι τὸ κατ' αὐτήν. </p>
</div>
<div type="section" n="11">
<p><seg type="new-citation"/> Εἰσῆγον ὡς ἐκέλευσας τὸν 
Ἀλκαμένην καὶ ἁβρότερον ἐδείκνυον· ἡ δὲ ὥσπερ τὴν Γοργοῦς
 θεασαμένη κεφαλὴν ἤ τι τῶν ἀτοπωτέρων, ὀξύ τι 
καὶ μέγα ἀνέκραγε καὶ τὴν ὄψιν πρὸς θάτερα τοῦ οἰκήματος
 ἀπέστρεφε καὶ τὰς χεῖρας ὡς βρόχον ἐπάγουσα τῷ 
τραχήλῳ διαχρήσεσθαι ἠπείλει καὶ ἐπώμνυεν εἰ μὴ θᾶττον 
ἐξίοιμεν. </p>
</div>
<div type="section" n="12">
<p><seg type="new-citation"/> Ἐκείνης μὲν δὴ καὶ λόγου θᾶττον ἀπηλλάγημεν,
 τί γὰρ καὶ ἔδει ποιεῖν ἀτοπίαν τοσαύτην ὁρῶντας; <pb/>
 σοῦ δὲ ἱκέται καὶ πάλιν γινόμεθα μήτε ἐκείνην περιιδεῖν
 ἀπολλυμένην μήτε ἡμᾶς τῶν κατ' εὐχὰς ἀποτυγχάνοντας.»
 «Ὦ Χαρίκλεις» ἔφην «οὐ διήμαρτες εἰπὼν δαιμονᾶν
 τὴν κόρην· ὀχλεῖται γὰρ ὑπὸ δυνάμεων ἃς αὐτὸς κατέπεμψα
 καὶ τούτων οὐκ ἐλαχίστων, ἀλλ' ἃς εἰκὸς ἦν ἐκείνην
 ἃ μήτε ἐπεφύκει μήτε ἐβούλετο καταναγκάσαι πράττειν.
 </p>
</div>
<div type="section" n="13">
<p><seg type="new-citation"/> Ἀλλά μοι ἀντίθεός τις ἔοικεν ἐμποδίζειν τὴν 
πρᾶξιν καὶ διαμάχεσθαι πρὸς τοὺς ἐμοὺς ὑπηρέτας, 
ὥστε ὥρα σοι πάντως ἐπιδεικνύναι μοι τὴν ταινίαν ἣν τῇ 
παιδὶ συνεκτεθεῖσαν ὑποδεδέχθαι μετὰ τῶν ἄλλων γνωρισμάτων
 ἔλεγες, ὡς ἔγωγε δέδοικα μή τινος ἐμπέπλησται 
γοητείας καὶ μαγγανείαις τυγχάνει τραχυνούσαις τὴν 
ψυχὴν ἀνάγραπτος, ἐχθροῦ τινος αὐτὴν ἐξ ἀρχῆς ἀνέραστον
 ἀποβιῶναι καὶ ἄγονον ἐπιβουλεύσαντος.» 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Ἐπῄνει ταῦτα καὶ ἧκε φέρων οὐ μετὰ πολὺ 
τὴν ταινίαν· ἐνδοῦναι δή μοι σχολὴν πρὸς αὐτὸν εἰπών, 
ὡς εἶχον πειθόμενον ἐλθών τε οὗ κατηγόμην οὐδὲ ὅσον 
ἐλάχιστον ὑπερθέμενος ἐπελεγόμην τὴν ταινίαν γράμμασιν
 Αἰθιοπικοῖς οὐ δημοτικοῖς ἀλλὰ βασιλικοῖς ἐστιγμένην,
 ἃ δὴ τοῖς Αἰγυπτίων ἱερατικοῖς καλουμένοις 
ὡμοίωται· καὶ ἐπερχόμενος τοιάδε ηὕρισκον τὸ γράμμα 
διηγούμενον. «Περσίννα Βασίλισσα Αἰθιόπων τῇ ὅ τι <pb/> 
δὴ κληθησομένῃ καὶ μέχρι μόνων ὠδίνων θυγατρὶ δῶρον 
ἔσχατον χαράττω τόνδε τὸν ἔγγραφον θρῆνον.» </p>
</div>
<div type="section" n="2">
<p><seg type="new-citation"/> Ἐπάγην,
 ὦ Κνήμων, ὡς τοῦ Περσίννης ὀνόματος ἤκουσα, τὰ 
δὲ ἑξῆς ὅμως ἐπελεγόμην ὄντα τοιάδε· «Ὡς μὲν 
οὐδὲν ἀδικοῦσα, παιδίον, οὕτω σε γενομένην ἐξεθέμην 
οὐδὲ πατέρα τὸν σὸν Ὑδάσπην τὴν σὴν θέαν ἀπεκρυψάμην,
 ἐπικεκλήσθω μάρτυς ὁ γενεάρχης ἡμῶν Ἥλιος· 
ἀλλ' ὅμως ἀπολογοῦμαι πρός τε σέ ποτε, θύγατερ, εἰ 
περισωθείης, πρός τε τὸν ἀναιρησόμενον, εἴ τινά σοι θεὸς 
ἐπιστήσειε, πρός τε αὐτὸν ὅλον τὸν τῶν ἀνθρώπων βίον, 
ἀνακαλύπτουσα τὴν αἰτίαν τῆς ἐκθέσεως. </p>
</div>
<div type="section" n="3">
<p><seg type="new-citation"/> Ἡμῖν πρόγονοι
 θεῶν μὲν Ἥλιός τε καὶ Διόνυσος ἡρώων δὲ Περσεύς
 τε καὶ Ἀνδρομέδα καὶ Μέμνων ἐπὶ τούτοις. Οἱ δὴ 
τὰς βασιλείους αὐλὰς κατὰ καιροὺς ἱδρυσάμενοι ταῖς ἀπὸ 
τούτων γραφαῖς ἐκόσμησαν· τὰς μὲν δὴ τῶν ἄλλων εἰκόνας
 τε καὶ πράξεις ἀνδρῶσί τε καὶ περιδρόμοις ἐνέγραφον, 
τοὺς δὲ θαλάμους τοῖς Ἀνδρομέδας τε καὶ Περσέως ἔρωσιν
 ἐποίκιλλον. </p>
</div>
<div type="section" n="4">
<p><seg type="new-citation"/> Ἐνταῦθά ποτε ἡμᾶς, δεκάτου παρήκοντος
 ἔτους ἐξ οὗ με γαμετὴν Ὑδάσπης ἐγνώρισεν οὔπω τε 
παίδων ἡμῖν γεγονότων, ἠρεμεῖν τὸ μεσημβρινὸν συνέβαινεν
 ὕπνου θερινοῦ κατακλίναντος, καί μοι προσωμίλει τότε 
ὁ πατὴρ ὁ σός, ὄναρ αὐτῷ τοῦτο κελεύειν ἐπομνύμενος, 
ᾐσθόμην δὲ παραχρῆμα κυοφορήσασα τὴν καταβολήν. </p>
</div>
<div type="section" n="5">
<p rend="indent(1)">Ὁ μὲν δὴ μέχρι τοῦ τόκου χρόνος ἑορτὴ πάνδημος 
ἦν καὶ χαριστήριοι θυσίαι τοῖς θεοῖς ὡς τοῦ βασιλέως <pb/> 
διάδοχον τοῦ γένους ἐλπίζοντος· ἐπειδὴ δέ σε λευκὴν 
ἀπέτεκον, ἀπρόσφυλον Αἰθιόπων χροιὰν ἀπαυγάζουσαν, 
ἐγὼ μὲν τὴν αἰτίαν ἐγνώριζον ὅτι μοι παρὰ τὴν ὁμιλίαν 
τὴν πρὸς τὸν ἄνδρα προσβλέψαι τὴν Ἀνδρομέδαν ἡ γραφὴ 
παρασχοῦσα καὶ πανταχόθεν ἐπιδείξασα γυμνὴν, ἄρτι 
γὰρ αὐτὴν ἀπὸ τῶν πετρῶν ὁ Περσεὺς κατῆγεν, ὁμοιοειδὲς
 ἐκείνῃ τὸ σπαρὲν οὐκ εὐτυχῶς ἐμόρφωσεν. </p>
</div>
<div type="section" n="6">
<p><seg type="new-citation"/> Ἔγνων 
οὖν ἐμαυτήν τε ἀπαλλάξαι τοῦ μετ' αἰσχύνης θανάτου, 
πεπεισμένη τὴν σὴν χροιὰν μοιχείαν ἐμοὶ προσάψουσαν 
(οὐ γὰρ πιστεύσειν οὐδένα λεγούσῃ τὴν περιπέτειαν) καὶ 
σοὶ τὸ ἐκ τῆς τύχης ἀμφίβολον χαρίσασθαι θανάτου προδήλου
 ἢ πάντως ὀνόματος νόθου προτιμότερον· γενομένην
 τέ σε τεθνάναι παραχρῆμα πρὸς τὸν ἄνδρα πλασαμένη 
λάθρα καὶ ἀπορρήτως ἐξεθέμην, ὅσον πλεῖστον ἠδυνάμην 
πλοῦτον τῷ περισῴζοντι μισθὸν συνεκθεμένη ἄλλοις τέ σε 
κοσμήσασα καὶ ταινίᾳ τῇδε, [καὶ] ἐλεεινῷ διηγήματι τῷ 
σῷ τε κἀμαυτῆς, ἐνειλήσασα, ἣν ἀπὸ δακρύων τῶν ἐπὶ σοὶ 
καὶ αἵματος ἐχάραττον ὁμοῦ πρωτοτόκος καὶ πολύθρηνος 
γενομένη. </p>
</div>
<div type="section" n="7">
<p><seg type="new-citation"/> Ἀλλ' ὦ γλυκεῖα καὶ μέχρις ὥρας θύγατερ,
 ὅπως εἰ περιγένοιο μεμνήσῃ τῆς εὐγενείας τιμῶσα 
σωφροσύνην, ἣ δὴ μόνη γυναικείαν ἀρετὴν χαρακτηρίζει, 
καὶ φρόνημα βασίλειον καὶ πρὸς τοὺς φύντας ἀναφέρον 
ἀσκοῦσα· μεμνήσῃ δὲ πρὸ πάντων τῶν συνεκτεθέντων σοι <pb/> 
κειμηλίων δακτύλιόν τινα ἐπιζητεῖν καὶ σεαυτῇ περιποιεῖν,
 ὃν πατὴρ ὁ σὸς ἐμοὶ παρὰ τὴν μνηστείαν ἐδωρήσατο
 βασιλείῳ μὲν συμβόλῳ τὸν κύκλον ἀνάγραπτον λίθῳ 
δὲ παντάρβῃ καὶ ἀπορρήτῳ δυνάμει τὴν σφενδόνην καθιερωμένον.
 </p>
</div>
<div type="section" n="8">
<p><seg type="new-citation"/> Ταῦτά σοι διείλεγμαι τὸ γράμμα διάκονον 
εὑραμένη, τὰς ἐμψύχους καὶ ἐν ὀφθαλμοῖς ὁμιλίας τοῦ 
δαίμονος στερήσαντος, τάχα μὲν κωφὰ καὶ ἀνήνυτα τάχα 
δὲ καὶ εἰς ὄφελός ποτε ἥξοντα, τὸ γὰρ ἄδηλον τῆς τύχης 
ἀνθρώποις ἄγνωστον· καὶ ἔσται σοι τὰ τῆς γραφῆς, ὦ 
μάτην ὡραία καὶ ἔγκλημα τὸ κάλλος ἐμοὶ προσάψασα, εἰ 
μὲν περισωθείης, γνωρίσματα, εἰ δ' ὅπερ καὶ ἀκοὴν λάθοι 
τὴν ἐμήν, ἐπιτύμβια καὶ μητρὸς ἐπικήδεια δάκρυα.» 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ταῦτα, ὦ Κνήμων, ὡς ἀνέγνων, ἐγνώριζον μὲν 
καὶ τὴν ἐκ θεῶν οἰκονομίαν ἐθαύμαζον ἡδονῆς δὲ ἅμα καὶ 
λύπης ἐνεπλήσθην καὶ πάθος τι καινότερον ὑπέστην ὁμοῦ 
δακρύων καὶ χαίρων, διαχεομένης μὲν τῆς ψυχῆς πρὸς 
τὴν τῶν ἀγνοουμένων εὕρεσιν καὶ τῶν χρησθέντων ἤδη 
τὴν ἐπίλυσιν, ἀδημονούσης δὲ πρὸς τὴν τῶν ἐσομένων 
ἔκβασιν, καὶ τὸν ἀνθρώπινον βίον οἰκτειρούσης ὡς ἄστατόν 
τι καὶ ἀβέβαιον καὶ ἄλλοτε πρὸς ἄλλα τρεπόμενον τότε δὲ 
ὑπερβαλλόντως ἐν ταῖς Χαρικλείας τύχαις γνωριζόμενον· </p>
</div>
<div type="section" n="2">
<p>Εἰσῄει γάρ με πολλῶν ἔννοια, τίνων μὲν γενομένη τίνων 
ἐνομίσθη πόσῳ δὲ τῷ μεταξὺ τῆς ἐνεγκούσης ἀπήχθη, <pb/> 
κεκλήρωτο δὲ θυγατρὸς ὄνομα νόθον ἀποβαλοῦσα τὸ γνήσιον 
Αἰθιόπων καὶ βασίλειον γένος. </p>
</div>
<div type="section" n="3">
<p><seg type="new-citation"/> Ἐπὶ πολύ τε ἀμφίβολος
 εἱστήκειν τῶν μὲν παρελθόντων οἰκτείρειν ἔχων τῶν 
δὲ ἐσομένων εὐδαιμονίζειν οὐ θαρσῶν, ἕως τὸν λογισμὸν 
πρὸς τὸ νῆφον ἀνακαλεσάμενος ἔγνων μὴ ἀμελεῖν ἀλλ' 
ἔργου ἔχεσθαι· καὶ παρὰ τὴν Χαρίκλειαν ἐλθὼν καταλαμβάνω
 μόνην, ἀπειρηκυῖαν ἤδη πρὸς τὸ πάθος καὶ τῷ μὲν 
φρονήματι βιαζομένην ἀναφέρειν, τῷ σώματι δὲ πάντῃ 
πεπονημένην ἐνδόντι πρὸς τὴν νόσον καὶ ἀντέχειν ἀσθενήσαντι
 πρὸς τὸ δεινόν. 
<lb/> </p>
</div>
</div>
<div type="chapter" n="10">
<div type="section" n="1">
<p>Μεταστησάμενος οὖν τοὺς παρόντας καὶ μηδένα
 διοχλεῖν ἐπιστείλας ὡς δή τινας εὐχὰς καὶ ἐπικλήσεις
 τῇ κόρῃ προσάξων «Ὥρα σοι» ἔφην «ὦ Χαρίκλεια, 
λέγειν ὃ πάσχεις, οὕτω γὰρ ὑπέσχου τῇ προτεραίᾳ, καὶ 
μὴ κρύπτειν ἄνδρα σοί τε εὔνουν καὶ γνῶναι τὰ πάντα 
καὶ σιωπώσης οὐκ ἀδύνατον.» </p>
</div>
<div type="section" n="2">
<p><seg type="new-citation"/> Ἡ δὲ λαβομένη μου 
τῆς χειρὸς ἐφίλει τε καὶ ἐπεδάκρυε καὶ «Ὦ σοφὲ 
Καλάσιρι, τοῦτο πρῶτον εὐεργέτησον» ἔλεγεν, «ἔασόν 
με σιωπῶσαν δυστυχεῖν, αὐτὸς ὡς βούλει γνωρίσας τὴν 
νόσον, καὶ τὴν γοῦν αἰσχύνην κερδαίνειν, κρύπτουσαν 
ἃ καὶ πάσχειν αἰσχρὸν καὶ ἐκλαλεῖν αἰσχρότερον. </p>
</div>
<div type="section" n="3">
<p><seg type="new-citation"/> Ὡς 
ἐμέ γε λυπεῖ μὲν καὶ ἡ νόσος ἀκμάζουσα, πλέον δὲ 
τὸ μὴ κρατῆσαι τῆς νόσου τὴν ἀρχὴν ἀλλ' ἡττηθῆναι 
πάθους ἀπειρημένου μὲν ἐμοὶ τὸν πρὸ τούτου πάντα 
χρόνον λυμαινομένου δὲ καὶ μέχρις ἀκοῆς τὸ παρθενίας
 ὄνομα σεμνότατον.» </p>
</div>
<div type="section" n="4">
<p><seg type="new-citation"/> Ἐπιρρωννὺς οὖν αὐτὴν «Ὦ 
θύγατερ» ἔφην «δυοῖν ἕνεκεν εὖ ποιεῖς ἀποκρύπτουσα <pb/> 
τὰ κατὰ σαυτήν· ἐγώ τε γὰρ οὐδὲν δέομαι μανθάνειν
 ἃ πάλαι παρὰ τῆς τέχνης ἔγνωκα σύ τε εἰκότα 
πάσχεις ἐρυθριῶσα λέγειν ἃ γυναιξὶ κρύπτειν εὐπρεπέστερον.
 </p>
</div>
<div type="section" n="5">
<p><seg type="new-citation"/> Ἀλλ' ἐπειδήπερ ἅπαξ ἔρωτος ἐπῄσθου καὶ 
φανείς σε Θεαγένης ᾕρηκε, τοῦτο γὰρ ὀμφή μοι θεῶν ἐμήνυσε,
 σὺ μὲν ἴσθι μὴ μόνη καὶ πρώτη τὸ πάθος ὑποστᾶσα 
ἀλλὰ σὺν πολλαῖς μὲν γυναιξὶ τῶν ἐπισήμων σὺν πολλαῖς 
δὲ παρθένοις τῶν τὰ ἄλλα σωφρόνων· μέγιστος γὰρ θεῶν 
ὁ Ἔρως καὶ ἤδη καὶ θεῶν αὐτῶν ποτε κρατεῖν λεγόμενος. </p>
</div>
<div type="section" n="6">
<p>Ἐπισκόπει δὲ ὅπως ἄριστα διαθήσῃ τὰ παρόντα, ὡς 
τὸ μὲν ἀπείρατον γενέσθαι τὴν ἀρχὴν ἔρωτος εὔδαιμον, 
τὸ δὲ ἁλόντα πρὸς τὸ σῶφρον τὸ βούλημα περιποιῆσαι 
σοφώτατον· ὃ δὴ καὶ σοὶ βουλομένῃ πιστεύειν ἔξεστι καὶ 
τὸ μὲν ἐπιθυμίας αἰσχρὸν ὄνομα διώσασθαι τὸ δὲ συναφείας
 ἔννομον συνάλλαγμα προελέσθαι καὶ εἰς γάμον 
τρέψαι τὴν νόσον.» 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ἱδρῶτι πολλῷ διερρεῖτο τούτων εἰρημένων, ὦ 
Κνήμων, καὶ δήλη παντοίως ἦν χαίρουσα μὲν ἐφ' οἷς 
ἤκουεν ἀγωνιῶσα δὲ ἐφ' οἷς ἤλπιζεν ἐρυθριῶσα δὲ ἐφ' 
οἷς ἑάλωκεν· οὐκ ὀλίγον οὖν ἐφησυχάσασα χρόνον «Ὦ 
πάτερ» ἔφη «γάμον ὀνομάζεις καὶ τοῦτον αἱρεῖσθαι 
προτρέπεις ὥσπερ δῆλον ὂν ἢ τὸν πατέρα συνθησόμενον 
ἢ τὸν ἐμοὶ πολέμιον ἀντιποιησόμενον.» </p>
</div>
<div type="section" n="2">
<p><seg type="new-citation"/> «Τὸ μὲν κατὰ 
τὸν νεανίαν ἔρρωται ἡμῖν» ἔφην «καὶ πλέον ἢ σὺ τάχα <pb/> 
κἀκεῖνος ἑάλωκεν ἀπὸ τῶν ὁμοίων σοι κεκινημένος. Ὡς 
γὰρ ἔοικεν αἱ ψυχαί πως ὑμῖν ἀπὸ πρώτης ἐντεύξεως 
τὰς ἀλλήλων ἀξίας ἐγνώρισαν καὶ πρὸς τὸ ἴσον πάθος 
κατηνέχθησαν· ἐπέτεινα δὲ αὐτῷ κἀγὼ σοὶ χαριζόμενος 
σοφίᾳ τὴν ἐπιθυμίαν, ὁ δὲ νομιζόμενός σοι πατὴρ ἄλλον 
εὐτρεπίζεται νυμφίον, Ἀλκαμένην ὃν οὐκ ἠγνόηκας.» </p>
</div>
<div type="section" n="3">
<p>Ἡ δὲ «Ἀλκαμένει μὲν» ἔφη «τάφον πρότερον ἢ 
γάμον τὸν ἐμὸν εὐτρεπιζέτω, ἐμὲ γὰρ ἢ Θεαγένης ἄξεται 
ἢ τὸ τῆς εἱμαρμένης διαδέξεται· σὺ δ' ὅτι μὴ ἔστι μοι 
πατὴρ ἀλλὰ νομίζεται Χαρικλῆς, ἱκετεύω λέγε πόθεν 
ἐγνώρισας.» «Ἐκ ταύτης» ἔφην ἐπιδείξας τὴν ταινίαν. 
«Ἔσχες δὲ πόθεν ἢ ὅπως; ἐξ οὗ γάρ με κατὰ τὴν Αἴγυπτον
 παρὰ τοῦ θρεψαμένου λαβὼν οὐκ οἶδ' ὅπως δεῦρο 
ἤγαγεν, ἀφελόμενος εἶχεν ἀποκειμένην ἐν κοιτίδι τοῦ 
μὴ τὸν χρόνον αὐτῇ λυμήνασθαι.» </p>
</div>
<div type="section" n="4">
<p><seg type="new-citation"/> «Τὸ μὲν ὅπως 
ταύτην ἐκομισάμην εἰσαῦθις» ἔφην «ἀκούσῃ, τὸ δὲ παρόν, 
εἰ τὰ ἐγγεγραμμένα γνωρίζεις εἰπέ μοι.» Τῆς δὲ οὐκ 
εἰδέναι, πόθεν; ὁμολογούσης, «Γένος» ἔλεγον «καὶ ἔθνος 
τὸ σὸν καὶ τύχην φράζει.» Ὡς δὲ ἀνακαλύπτειν ὅσα 
ἔχω γινώσκειν ἱκέτευεν, ἔλεγον ἅπαντα τήν τε γραφὴν 
ἐπιὼν ἐν μέρει καὶ πρὸς ἔπος ἑρμηνεύων. 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Ὡς δὲ ἐγνώρισεν ἑαυτήν, καὶ τὸ φρόνημα 
διανιστᾶσα πλέον τῷ γένει προσέδραμε καὶ «Τί οὖν χρὴ <pb/> 
ποιεῖν;» ἠρώτα, τότε ἤδη συμβουλῆς τῆς φανερωτέρας
 ἠρχόμην, ἅπαντα ὡς ἔσχεν ἀνακαλύπτων, «Ἐγώ» 
λέγων «ὦ θύγατερ, ἦλθον καὶ εἰς Αἰθίοπας ἐπιθυμίᾳ τῆς 
παρ' ἐκείνοις σοφίας· ἐγενόμην καὶ Περσίννῃ τῇ σῇ μητρὶ 
γνώριμος, οἰκειοῦται γὰρ ἀεὶ τὸ σοφῶν γένος ἡ βασίλειος 
αὐλὴ καὶ ἄλλως εἶχόν τι καὶ δόξης πλέον τὴν Αἰγυπτίων 
σοφίαν προσθήκῃ τῆς Αἰθιόπων ἐκθειάζων. </p>
</div>
<div type="section" n="2">
<p><seg type="new-citation"/> Ἐπεὶ δὲ 
ἀπαίρειν μέλλοντά με οἴκαδε ᾔσθετο, τὰ κατὰ σέ μοι 
πάντα διηγεῖτο τὸ πιστὸν τῆς σιωπῆς ὅρκῳ πρότερον 
κομισαμένη καὶ ἔλεγε τοῖς μὲν ἐγχωρίοις σοφοῖς οὐ θαρσήσειν
 εἰπεῖν, ἐμὲ δὲ ἱκέτευεν ἐρωτᾶν τοὺς θεοὺς εἰ 
πρῶτα μὲν ἐκτεθεῖσα διεσώθης, ἔπειτα ὅπῃ γῆς οὖσα 
τυγχάνεις, οὐ γὰρ πυθέσθαι κατὰ τὸ ἔθνος οὐδεμίαν τοιαύτην,
 πολλὰ περιεργασαμένη. </p>
</div>
<div type="section" n="3">
<p><seg type="new-citation"/> Ἐμοῦ δὲ ἅπαντα μαθόντος
 ἐκ θεῶν καὶ εἶναί τε καὶ ὅπου φράσαντος αὖθις 
ἱκέτευεν ἐπιζητεῖν καὶ προτρέπειν ἥκειν εἰς τὴν ἐνεγκοῦσαν,
 ἄγονος γὰρ καὶ ἄτεκνος ἐκ τῶν ἐπὶ σοὶ διατελεῖν 
ὠδίνων ἑτοίμως τε ἔχειν, εἴ ποτε φανείης, ὁμολογεῖν τῷ 
σῷ πατρὶ τὸ συμβεβηκός· εἰδέναι γὰρ αὐτὸν πεισθησόμενον
 χρόνῳ τε τῆς συμβιώσεως τὴν ἐπ' αὐτῇ δοκιμασίαν 
ἔχοντα καὶ τῆς ἐκ παίδων διαδοχῆς τὴν ἐπιθυμίαν ἀπροσδοκήτως
 λαμβάνοντα. 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Ταῦτα ἐκείνη μὲν ἔλεγε καὶ ποιεῖν ἱκέτευεν, 
ἐπισκήπτουσά μοι πολλὰ τὸν ἥλιον, ὅρκον ὃν οὐδενὶ σοφῶν <pb/> 
ὑπερβῆναι θεμιτόν· ἐγὼ δὲ ἥκω τὴν ἐνώμοτον ἱκεσίαν 
ἐκτελέσων, οὐ διὰ τοῦτο μὲν τὴν ἐπὶ τάδε σπουδάσας 
ἄφιξιν θεῶν δὲ ὑποθήκῃ μέγιστον ἐκ τῆς ἄλης τοῦτο 
κερδήσας, ἐκ πολλοῦ τε ὡς οἶσθα προσεδρεύω χρόνου, θεραπείας
 μὲν τῆς περί σε καὶ πάλαι τῆς πρεπούσης οὐδὲν 
ἀπολιπὼν σιωπῶν δὲ τὰ ὄντα, καιροῦ λαβέσθαι καὶ τὴν 
ταινίαν μηχανῇ τινι κομίσασθαι εἰς πίστιν τῶν πρός σε 
ῥηθησομένων περιμένων. </p>
</div>
<div type="section" n="2">
<p><seg type="new-citation"/> Ὥστε ἔνεστί σοι πειθομένῃ 
δρασμόν τε τὸν ἐνθένδε σὺν ἡμῖν αἱρουμένῃ, πρίν τι καὶ 
πρὸς βίαν σε τῶν παρὰ γνώμην ὑποστῆναι, τοῦ Χαρικλέους 
ἤδη σοι τὸν Ἀλκαμένους γάμον ἐσπουδακότος, γένος μὲν 
καὶ πατρίδα καὶ τοὺς φύντας κομίζεσθαι Θεαγένει δὲ ἀνδρὶ 
συνεῖναι γῆς ὅποι καὶ βουλόμεθα συνέπεσθαι παρεσκευασμένῳ,
 ξένου τε καὶ ὀθνείου γνήσιον καὶ ἄρχοντα βίον ἀνταλλάξασθαι
 σὺν τῷ φιλτάτῳ βασιλεύουσαν, εἴ τι δεῖ θεοῖς 
τε τοῖς ἄλλοις καὶ τῷ χρησμῷ τοῦ Πυθίου καταπιστεύειν.» </p>
</div>
<div type="section" n="3">
<p>Καὶ ἅμα ὑπεμίμνησκον τὸν χρησμὸν καὶ ὅ τι βούλοιτο 
ἔφραζον· οὐ γὰρ ἠγνόητο τῇ Χαρικλείᾳ παρὰ πολλῶν καὶ 
ᾀδόμενος καὶ ζητούμενος. Ἐπάγη πρὸς ταῦτα «Κἀπειδὴ 
θεοὺς» εἶπεν «οὕτω βούλεσθαι σύ τε φῂς ἐγώ τε πείθομαι,
 τί χρὴ πράττειν ὦ πάτερ;» «Πλάττεσθαι» εἶπον 
«ὡς ἐπινεύουσαν τὸν Ἀλκαμένους γάμον.» </p>
</div>
<div type="section" n="4">
<p><seg type="new-citation"/> Ἡ δὲ 
«Βαρὺ μὲν» ἔφη «καὶ ἄλλως αἰσχρὸν τὸ καὶ μέχρις 
ἐπαγγελίας ἕτερον πρὸ Θεαγένους αἱρεῖσθαι, πλὴν ἀλλ' <pb/> 
ἐπεὶ θεοῖς τε καὶ σοί, πάτερ, ἐμαυτὴν ἐπέτρεψα, τίνα 
σκοπὸν ἔχει τὸ πλάσμα καὶ τίνα τρόπον ὥστε μὴ εἰς ἔργον 
ἀχθῆναι διαλυθήσεται;» </p>
</div>
<div type="section" n="5">
<p><seg type="new-citation"/> «Γνώσῃ τοῖς ἔργοις» ἔφην· 
«τινὰ προαγορευόμενα μὲν γυναιξὶν ἔστιν ὅτε καὶ ὄκνον 
ἤνεγκεν ἐπιτελούμενα δὲ ἐκ τοῦ παραχρῆμα θαρραλεώτερον 
ἠνύσθη πολλάκις· ἕπου μόνον ταῖς ἐμαῖς ὑποθήκαις τά τε 
ἄλλα καὶ τὸ παρὸν τῷ Χαρικλεῖ σύντρεχε τὰ πρὸς τὸν 
γάμον, ὡς οὐδὲν ἐκείνου πράξαντος ἄνευ τῆς ἐμῆς ὑφηγήσεως.»
 Ὡμολόγει ταῦτα καὶ τὴν μὲν ἀπολείπω δακρύουσαν.
 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Ἄρτι δὲ τοῦ δωματίου προελθὼν ὁρῶ τὸν 
Χαρικλέα πρὸς ὑπερβολὴν περίλυπον καὶ ὅλης κατηφείας 
ἀνάπλεων καὶ «Ὦ θαυμάσιε» πρὸς αὐτὸν ἔφην «ὅτε σε 
ἐχρῆν ἐστέφθαι καὶ χαίρειν ἀποθύειν τε χαριστήρια τοῖς 
θεοῖς ἐπιτυχόντα τῶν πάλαι σοι δι' εὐχῆς καὶ Χαρικλείας 
ὀψέ ποτε καὶ σὺν τέχνῃ πολλῇ καὶ σοφίᾳ τῇ ἐμῇ πρὸς ἐπιθυμίαν
 γάμων ἐπικλασθείσης, τότε σκυθρωπὸς καὶ σύννους 
καὶ μόνον οὐ θρηνεῖς οὐκ οἶδ' ὅ τι πεπονθώς.» </p>
</div>
<div type="section" n="2">
<p><seg type="new-citation"/> Καὶ 
ὃς «Τί δὲ οὐ μέλλω, τῆς φιλτάτης μοι τὸν βίον τάχα πρότερον
 μεταστησομένης ἢ πρὸς γάμον, ὡς φῄς, συναφθησομένης,
 εἴ τι δεῖ προσέχειν ὀνείρασι τοῖς τε ἄλλοις καὶ 
οἷς τῆς παρηκούσης ἐξεδειματώθην νυκτός, καθ' ἣν ἀετὸν 
ᾤμην ἐκ χειρὸς ἀφεθέντα τοῦ Πυθίου καὶ ἀθρόον καταπτάντα <pb/>
 τό τε θυγάτριον ἐκ κόλπων, οἴμοι, τῶν ἐμῶν ἀναρπάσαντα
 γῆς ἐπ' ἔσχατόν τι πέρας οἴχεσθαι φέροντα, 
ζοφώδεσί τισιν εἰδώλοις καὶ σκιώδεσι πλῆθον, καὶ τέλος 
οὐδὲ γνῶναι ὅ τι ποτὲ καὶ δράσειε, τοῦ μεσεύοντος ἀπείρου 
διαστήματος συνεκδραμεῖν τῇ πτήσει τὴν θέαν ἐνεδρεύσαντος;»
 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Ταῦτα ὡς εἶπεν, ἐγὼ μὲν ὅπη τείνει τὸ ὄναρ 
συνέβαλλον, ἐκεῖνον δὲ ἐκ τῆς ἀθυμίας ἀπάγων καὶ ὑποψίας
 εἶναι πόρρω τῶν ἐσομένων παρασκευάζων «Ἱερεὺς» 
ἔφην «καὶ ταῦτα τοῦ μαντικωτάτου τῶν θεῶν ὀνειροπολεῖν 
μοι δοκεῖς οὐκ ἔχειν ἐπιτηδείως, ὃς τῶν ἐνυπνίων σοι τοὺς 
ἐσομένους τῆς παιδὸς γάμους προμηνυόντων καὶ ἀετὸν 
μὲν τὸν ληψόμενον νυμφίον αἰνιττομένων, ταῦτα δὲ ἔσεσθαι,
 τοῦ Πυθίου νεύοντος καὶ ὡς ἐκ χειρὸς τὸν συνοικήσοντα 
προσάγοντος, εὐαγγελιζομένων ἀγανακτεῖς τὴν ὄψιν καὶ 
πρὸς τὸ ἄθυμον ἄγεις τὸ ὄναρ. </p>
</div>
<div type="section" n="2">
<p><seg type="new-citation"/> Ὥστε, ὦ Χαρίκλεις, 
εὔφημον ἔχωμεν στόμα καὶ συντρέχωμεν τῇ βουλήσει τῶν 
κρειττόνων πρὸς τὸ πείθειν ἔτι καὶ μᾶλλον τὴν κόρην 
τραπόμενοι.» Τοῦ δὲ ἐρομένου τί ἂν πράττων ἔχοι πλέον 
πειθομένην «Εἴ τί σοι κειμήλιόν ἐστι πολυτελές» ἔφην, 
«ἐσθὴς διάχρυσος ἢ ὅρμος ἐρίτιμος, ταῦτα ὡς ἕδνα παρὰ 
τοῦ νυμφίου πρόσαγε καὶ δωρούμενος ἐξιλεοῦ τὴν Χαρίκλειαν·
 ἀπαραίτητον ἔχει πρὸς γυναῖκα ἴυγγα χρυσὸς καὶ <pb/> 
λίθος. </p>
</div>
<div type="section" n="3">
<p><seg type="new-citation"/> Καὶ τἄλλα δέ σοι τὰ πρὸς τὴν πανήγυριν εὐτρεπιστέον,
 συνέχειν γὰρ δεήσει τοὺς γάμους ἕως τὸ κατηναγκασμένον
 τῆς ἐπιθυμίας ἀμετάβλητον ἔχει παρὰ τῆς 
τέχνης ἡ κόρη.» «Μηδὲν ἀπολείπεσθαι νόμιζε τῶν ἐπ' 
ἐμοί» φήσας ὁ Χαρικλῆς ἀπέτρεχεν, ἔργον ἀποφῆναι τοὺς 
λόγους ὑφ' ἡδονῆς ἐπειγόμενος. </p>
</div>
<div type="section" n="4">
<p><seg type="new-citation"/> Καὶ ἔπραξέ γε, ὡς 
ὕστερον ἔγνων, ἅπερ ὑπεθέμην οὐδὲν ὑπερθέμενος, ἐσθῆτά 
τε ἄλλην πολύτιμον καὶ δὴ καὶ τοὺς ὅρμους τοὺς Αἰθιοπικοὺς
 τοὺς συνεκτεθέντας ὑπὸ τῆς Περσίννης εἰς γνωρίσματα
 τῇ Χαρικλείᾳ ὡς ἕδνα δῆθεν παρὰ τοῦ Ἀλκαμένους
 προσκομίσας. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Ἐγὼ δὲ τῷ Θεαγένει συντυχών, ποῦ τυγχάνουσιν
 ἐπιδημοῦντες οἱ τὴν πομπὴν αὐτῷ πληρώσαντες ἠρώτων·
 ὁ δὲ τὰς μὲν κόρας ἔφασκεν ἐξωρμηκέναι τοῦ σχολαίτερον
 βαδίζειν ἕνεκεν προαπεσταλμένας, τοὺς δὲ ἐφήβους
 οὐδὲ φέρειν ἔτι δι' ὄχλου γινομένους καὶ πρὸς τὴν 
ἐπάνοδον τὴν οἴκαδε συνελαύνοντας. </p>
</div>
<div type="section" n="2">
<p><seg type="new-citation"/> Ἅπερ ὡς ἔγνων, 
παρεγγυήσας τά τε ἐκείνοις ῥητέα καὶ αὐτῷ πρακτέα καὶ τὸ 
παρ' ἐμοῦ δοθησόμενον τοῦ καιροῦ καὶ τῆς ὥρας ἐνδόσιμον 
ἐπιτηρεῖν ἐπιστείλας τοῦ μὲν ἀπεχώρουν ἐπὶ δὲ τὸν νεὼν τοῦ 
Πυθίου τὴν ὁρμὴν ἐποιούμην, τὸν ἅμα τοῖς νέοις δρασμὸν 
ὑφηγήσασθαι χρηστηρίῳ τὸν θεὸν ἱκετεύσων. </p>
</div>
<div type="section" n="3">
<p><seg type="new-citation"/> Ἀλλ' ἦν 
ἄρα καὶ νοῦ παντὸς ὀξύτερον τὸ θεῖον καὶ τοῖς κατὰ βούλησιν
 αὐτῷ δρωμένοις ἐπίκουρον γίνεται καὶ ἄκλητον εὐμενείᾳ 
πολλάκις φθάνον τὴν αἴτησιν· ὡς δὴ καὶ τότε πρὸς τὴν 
οὐδέπω γενομένην πεῦσιν ἔφθη τὴν ἀπόκρισιν ὁ Πύθιος <pb/> 
&lt;δούς&gt; καὶ τοῖς ἔργοις ἐπεσήμαινε τὴν ὑφήγησιν. Ἐσπουδακότα
 γάρ με τὰ φροντιζόμενα καὶ παρὰ τὴν πρόμαντιν, 
ὡς ἔφην, ἐπειγόμενον ἐπεῖχέ τις βοὴ παριόντα «Σύσπενδε 
ὦ 'γαθέ» ξένων καλούντων· ἔθυον δὲ ἄρα σὺν αὐλήμασιν 
Ἡρακλεῖ τὴν εὐωχίαν. </p>
</div>
<div type="section" n="4">
<p><seg type="new-citation"/> Ἐπέσχον τὴν ὁρμὴν ὡς τούτων
 ᾐσθόμην, οὐδὲ γὰρ ἦν μοι θεμιτὸν ἱερὰν κλῆσιν παραδραμεῖν,
 κἀπειδὴ τοῦ λιβανωτοῦ λαβὼν ἀπέθυσα καὶ ὕδατος
 ἔσπεισα, θαυμάζουσι μὲν ἐῴκεσαν τὸ πολυτελὲς τῶν 
ἐμῶν θυμάτων ὅμως δ' οὖν καὶ τῆς εὐωχίας συμμετέχειν 
ἠξίουν. </p>
</div>
<div type="section" n="5">
<p><seg type="new-citation"/> Ὑπήκουον καὶ πρὸς τοῦτο, καὶ κατακλιθεὶς 
ἐπὶ τῆς στιβάδος ἣν μυρρίναι καὶ δάφναι τοῖς ξένοις 
ἐστρώκεσαν τῶν τε ἐξ ἔθους ἀπογευσάμενος «Ἀλλ' ὦ 
'γαθοί» πρὸς αὐτοὺς ἔφην «δαιτὸς μὲν ἡδίστης οὐκ ἐνδεὴς 
ἀκοῆς δὲ ἔτι τῆς περὶ ὑμῶν ἀμαθής, ὥστε ὥρα λέγειν 
ὑμῖν οἵτινες ἢ ὁπόθεν ἐστέ· δημῶδες γὰρ οἶμαι καὶ τῶν 
ἀγροικοτέρων σπονδῶν καὶ τραπέζης κοινωνήσαντας μὴ 
οὐχὶ καὶ τὴν περὶ ἀλλήλων γνῶσιν ἔχοντας ἀπελθεῖν, φιλίας 
ἀρχὴν ἱεροὺς ἅλας ποιησαμένους.» </p>
</div>
<div type="section" n="6">
<p><seg type="new-citation"/> Ἔλεγον δὴ οὖν 
εἶναι μὲν Φοίνικες Τύριοι τέχνην δὲ ἔμποροι πλεῖν δὲ ἐπὶ 
Καρχηδόνα τὴν Λιβύων, ὁλκάδα μυριοφόρον Ἰνδικῶν τε 
καὶ Αἰθιοπικῶν καὶ τῶν ἐκ Φοινίκης ἀγωγίμων φέροντες, 
τὸ δὲ παρὸν Ἡρακλεῖ Τυρίῳ τήνδε νικητήριον ἀποθύειν 
τὴν εὐωχίαν, τοῦδε τοῦ νεανίου (δείξαντες τὸν προκατακείμενον) <pb/>
 ἀναδησαμένου τὸν ἀπὸ τῶν παλαιστῶν ἐνθαδὶ 
στέφανον καὶ νικῶσαν τὴν Τύρον ἐν Ἕλλησιν ἀναγορεύσαντος.
 </p>
</div>
<div type="section" n="7">
<p><seg type="new-citation"/> «Οὗτος γάρ, ἐπειδὴ Μαλέαν ὑπερβαλόντες 
ἀνέμοις τε ἐναντίοις χρησάμενοι τῇ Κεφαλληναίων προσέσχομεν,
 ὄναρ αὐτῷ προμαντεύειν τὴν μέλλουσαν Πυθιονίκην
 τὸν πάτριον ἡμῶν τόνδε θεὸν ἐπομνύμενος ἐκτραπῆναί
 τε τοῦ προκειμένου πλοῦ καὶ τῇδε κατᾶραι πείσας 
ἔργοις ἐπιστώσατο τὴν μαντείαν καλλίνικος ἡμῖν ὁ τέως 
ἔμπορος ἀναδειχθείς. </p>
</div>
<div type="section" n="8">
<p><seg type="new-citation"/> Καὶ τήνδε τὴν θυσίαν ἄγει τῷ 
θεῷ τῷ φήναντι νικητήριόν τε καὶ χαριστήριον, ἅμα δὲ καὶ 
ἐμβατήριον· εἰς ἕω γὰρ ἀφήσειν, ὦ λῷστε, μέλλομεν, εἰ 
τὰ ἐκ τῶν ἀνέμων τῇ βουλήσει συμπνεύσειε.» «Μέλλετε 
δῆτα ἀληθῶς;» ἔφην. «Ναὶ μέλλομεν» ἀπεκρίναντο. </p>
</div>
<div type="section" n="9">
<p>»Συνέμπορον ἄρα ἕξετέ με βουλόμενοι, πλοῦς γάρ 
μοι πρόκειται κατά τι χρέος εἰς Σικελίαν· ἡ δὲ νῆσος, ὡς 
ἴστε, παράπλους ὑμῖν ἐπὶ τὴν Λιβύων ἐσπουδακόσιν.» 
«Εἰ γὰρ βουληθείης» ἔλεγον «ἀγαθὸν οὐδὲν ἀπεῖναι 
νομιοῦμεν ἀνδρὶ σοφῷ τε καὶ Ἕλληνι καὶ ὡς δίδωσιν ἡ 
πεῖρα συμβάλλειν τάχα που καὶ θεοῖς κεχαρισμένῳ συνόντες.»
 «Βουλήσομαι» πρὸς αὐτοὺς ἔφην «εἰ μίαν 
ἐνδοίητε πρὸς παρασκευὴν ἡμέραν.» </p>
</div>
<div type="section" n="10">
<p><seg type="new-citation"/> «Ἕξεις» ἔφασαν
 «τὴν αὔριον· μόνον εἰς ἑσπέραν γοῦν ἐπὶ θάλατταν 
εἶναι, πολὺ γάρ τι καὶ νύκτες εἰς πλοῦν ἀνύουσιν ἀπογείοις
 αὔραις ἀκύμονα τὰ σκάφη παραπέμπουσαι.» Συνετιθέμην
 οὕτω ποιήσειν ὅρκῳ πρότερον ὅτι μὴ προαναχθήσονται
 τὴν ἐπαγγελίαν πιστωσάμενος. <pb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Καὶ τοὺς μὲν αὐτοῦ καταλιπὼν πρὸς αὐλοῖς 
ἔτι καὶ ὀρχήσεσιν ὄντας, ἃς ὑπὸ πηκτίδων ἐπίτροχον 
μέλος Ἀσσύριόν τινα νόμον ἐσκίρτων ἄρτι μὲν κούφοις 
ἅλμασιν εἰς ὕψος αἰρόμενοι ἄρτι δὲ τῇ γῇ συνεχὲς ἐποκλάζοντες
 καὶ στροφὴν ὁλοσώματον ὥσπερ οἱ κάτοχοι δινεύοντες,
 
</p>
</div>
<div type="section" n="2">
<p><seg type="new-citation"/> ἀφικόμενος δὲ παρὰ τὴν Χαρίκλειαν ἐπὶ 
τῶν κόλπων ἔτι τὰ παρὰ τοῦ Χαρικλέους κειμήλια φέρουσάν 
τε καὶ ἐπισκοποῦσαν καὶ παρὰ τὸν Θεαγένην μετ' ἐκείνην, 
ἅ τε δεήσει καὶ ὁπότε πράττειν ἑκάτερον ὑποθέμενος, 
οἴκαδε ἐλθὼν ἐφήδρευον τοῖς ἐσομένοις. </p>
</div>
<div type="section" n="3">
<p><seg type="new-citation"/> Καὶ εἰς τὴν 
ἑξῆς τοιάδε ἐγίνετο· ἐπειδὴ μέσαι νύκτες ὕπνῳ τὴν πόλιν 
ἐβάπτιζον, ἔνοπλος κῶμος τὴν οἴκησιν τῆς Χαρικλείας 
κατελάμβανεν, ἐστρατήγει δὲ Θεαγένης τὸν ἐρωτικὸν τοῦτον
 πόλεμον εἰς λόχον ἀπὸ τῆς πομπῆς τοὺς ἐφήβους 
συντάξας. </p>
</div>
<div type="section" n="4">
<p><seg type="new-citation"/> Οἳ δὴ μέγα τι καὶ ἀθρόον ἐμβοήσαντες 
καὶ δούπῳ τῶν ἀσπίδων τοὺς κατὰ μικρὸν αἰσθομένους 
ἐμβροντήσαντες ὑπὸ λαμπάσιν ἡμμέναις εἰσήλαντο εἰς 
τὸ δωμάτιον, τὴν αὔλειον οὐ χαλεπῶς ἐκμοχλεύσαντες, 
ἅτε τῶν κλείθρων εἰς ῥᾳδίαν ἄνοιξιν ἐπιβεβουλευμένων, 
καὶ τὴν Χαρίκλειαν εὐτρεπῆ καὶ ἅπαντα προειδυῖαν καὶ 
τὴν βίαν ἑκοῦσαν ὑφισταμένην ἀναρπάζουσιν οὐκ ὀλίγα 
τῶν ἐπίπλων ὅσα κατὰ βούλησιν ἦν τῇ κόρῃ συνεκφορήσαντες.
 </p>
</div>
<div type="section" n="5">
<p><seg type="new-citation"/> Κἀπειδὴ τῆς οἰκίας ἐκτὸς ἐγεγόνεισαν, οἱ 
μὲν τὸν ἐνυάλιον ἀλαλάξαντες καὶ βαρύν τινα πάταγον <pb/> 
ἐκ τῶν ἀσπίδων ἐπικτυποῦντες διὰ πάσης ἐχώρουν τῆς 
πόλεως εἰς ἄφραστόν τι δεῖμα τοὺς ἐνοικοῦντας ἐμβαλόντες
 ἅτε νυκτός τε ἀωρίᾳ τὸ φοβερώτεροι δοκεῖν προειληφότες
 καὶ τοῦ Παρνασοῦ πρὸς τὴν βοὴν ὑπόχαλκον 
αὐτοῖς συνεπηχοῦντος· καὶ οἱ μὲν οὕτω τοὺς Δελφοὺς 
διεξῆλθον ἐπάλληλόν τι Χαρίκλειαν καὶ συνεχὲς ἀναφθεγγόμενοι.
 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Κἀπειδὴ τοῦ ἄστεος ἐκτὸς ἦσαν ὡς τάχους 
εἶχον ἐπὶ τὰ Λοκρῶν ὄρη καὶ Οἰταίων ἀφιππάσαντο. Ὁ 
δὲ Θεαγένης καὶ ἡ Χαρίκλεια τὰ προδεδογμένα πράττοντες 
ὑπολείπονται μὲν τῶν Θετταλῶν, ὡς ἐμὲ δὲ λαθραῖοι καταφεύγουσι
 καί μου τοῖς γόνασιν ἅμα προσπεσόντες ἐπὶ 
πλεῖστον εἴχοντο τρόμῳ τε παλλόμενοι καὶ «Σῷζε πάτερ» 
συνεχὲς ἐπιφθεγγόμενοι. </p>
</div>
<div type="section" n="2">
<p><seg type="new-citation"/> Ἀλλ' ἡ μὲν Χαρίκλεια τοῦτο 
καὶ μόνον, εἰς γῆν τε νεύουσα καὶ τὴν πρᾶξιν ἄρτι καινοτομουμένην
 ἐρυθριῶσα· ὁ δὲ Θεαγένης καὶ ἕτερα προσεπέσκηπτε
 «Σῷζε» λέγων «ὦ Καλάσιρι, ξένους καὶ ἀπόλιδας
 ἱκέτας πάντων ἀλλοτριωθέντας, ἵν' ἐκ πάντων μόνους 
ἀλλήλους κερδήσωσι· σῷζε τύχης λοιπὸν ἀγώγιμα σώματα 
καὶ σωφρονοῦντος ἔρωτος αἰχμάλωτα, φυγάδας αὐθαιρέτους 
μὲν ἀλλ' ἀνευθύνους καὶ πᾶσαν εἰς σὲ προσδοκίαν σωτηρίας
 ἀναρρίψαντας.» </p>
</div>
<div type="section" n="3">
<p><seg type="new-citation"/> Συνεχέθην τοῖς εἰρημένοις καὶ <pb/> 
νῷ πλέον ἢ ὀφθαλμῷ τοῖς νέοις ἐπιδακρύσας καὶ ὅσον 
ἐκείνους μὲν ἐλάνθανεν ἐμὲ δὲ ἐπεκούφιζεν ἀνίστων τε 
καὶ ἀνελάμβανον· καὶ χρηστὰς ὑποθέμενος τὰς ἐλπίδας 
τῶν ἐσομένων, σὺν γὰρ θεῷ τὴν ἀρχὴν ἐπικεχειρῆσθαι, 
«Ἐγὼ μὲν ἐπὶ τὰ ἑξῆς τῆς πράξεως ἄπειμι» ἔφην, 
«ὑμεῖς δέ με κατὰ χώραν περιμένειν τοῦ μή τισιν ὀφθῆναι
 πλείστην ὅσην φροντίδα ἔχοντες»· καὶ εἰπὼν ἀπέτρεχον.
 </p>
</div>
<div type="section" n="4">
<p><seg type="new-citation"/> Ἀλλ' ἡ Χαρίκλεια θοιματίου τε ἐλαμβάνετο καὶ 
ἐπεῖχε καὶ «Ὦ πάτερ, ἀδικίας» ἔλεγεν «ἀρχὴ τοῦτο μᾶλλον
 δὲ προδοσίας, εἰ μόνην οἰχήσῃ με καταλιπών, Θεαγένει
 τὰ καθ' ἡμᾶς ἐπιτρέψας, οὐδὲ ἐννοήσεις ὡς ἄπιστον 
εἰς φυλακὴν ἐραστὴς εἰ γένοιτο τῶν ἐρωτικῶν ἐγκρατὴς 
καὶ οὐχ ἥκιστα τῶν καταιδέσαι δυναμένων μονούμενος. </p>
</div>
<div type="section" n="5">
<p>Ἀναφλέγεται γάρ, ὡς οἶμαι, πλέον ὅταν ἄνευ προμάχου
 βλέπῃ τὸ ποθούμενον προκείμενον, ὥστε οὐ πρότερόν
 σε μεθίημι πρὶν δή μοι τῶν τε παρόντων ἕνεκα καὶ 
ἔτι μᾶλλον τῶν μελλόντων ὅρκῳ πρὸς Θεαγένην τὸ ἀσφαλὲς
 ἐμπεδωθείη ὡς οὔτε ὁμιλήσει τὰ Ἀφροδίτης πρότερον 
ἢ γένος τε καὶ οἶκον τὸν ἡμέτερον ἀπολαβεῖν ἤ, εἴπερ 
τοῦτο κωλύει δαίμων, ἀλλ' οὖν γε πάντως βουλομένην 
γυναῖκα ποιεῖσθαι ἢ μηδαμῶς.» </p>
</div>
<div type="section" n="6">
<p><seg type="new-citation"/> Ἐμοῦ δὲ τὰ εἰρημένα 
θαυμάσαντος καὶ οὕτω ποιητέον εἶναι πάντως ἐπικρίναντος
 τήν τε ἑστίαν ἐσχάραν εἰς βωμὸν ἀνάψαντος καὶ λιβανωτὸν
 ἀποθύσαντος ἐπώμνυεν ὁ Θεαγένης, ἀδικεῖσθαι μὲν 
φάσκων εἰ προλήψει τοῦ ὅρκου τὸ πιστὸν τοῦ τρόπου <pb/> 
προϋποτέμνεται, οὐ γὰρ ἔχειν ἐπιδείξειν προαίρεσιν φόβῳ 
τοῦ κρείττονος κατηναγκάσθαι νομιζόμενος· ἐπώμνυε δ' 
ὅμως Ἀπόλλω τε Πύθιον καὶ Ἄρτεμιν καὶ Ἀφροδίτην 
αὐτὴν καὶ Ἔρωτας, ἦ μὴν ἅπαντα οὕτω ποιήσειν ὡς ἠβουλήθη
 Χαρίκλεια καὶ ἐπέσκηψε. 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Οἱ μὲν ταῦτα καὶ ἕτερα ἄττα πρὸς τούτοις 
ἐπὶ μάρτυσι τοῖς θεοῖς ὡμολόγουν ἀλλήλοις, ἐγὼ δὲ ὡς 
τὸν Χαρικλέα δρομαῖος ἥκων θορύβου τε πλήρη καὶ ὀδυρμοῦ
 καταλαμβάνω τὴν οἰκίαν, οἰκετῶν τε ἤδη παρ' αὐτὸν 
ἀφιγμένων καὶ τὴν τῆς κόρης ἁρπαγὴν ἐξαγγειλάντων καὶ 
πολιτῶν εἰς πλῆθος συρρεόντων καὶ τὸν Χαρικλέα θρηνοῦντα
 περιεστοιχισμένων, ἀγνοίᾳ δὲ τῶν γεγονότων καὶ 
ἀμηχανίᾳ τῶν πρακτέων συνεχομένων. </p>
</div>
<div type="section" n="2">
<p><seg type="new-citation"/> Ἐμβοήσας δ' οὖν 
«Ὦ δυσδαίμονες» ἔφην «ὑμεῖς δὲ ἐνεοῖς προσεοικότες 
ἄχρι τίνος ἄναυδοι καὶ ἄπρακτοι καθεδεῖσθε ὥσπερ ἅμα 
τῷ δυστυχεῖν καὶ τὸ φρονεῖν προσαφῃρημένοι; Οὐκ ἐν 
ὅπλοις ἤδη ἐπιδιώξετε τοὺς πολεμίους; οὐ καταλήψεσθε 
καὶ τιμωρήσεσθε τοὺς ἐξυβρικότας;» </p>
</div>
<div type="section" n="3">
<p><seg type="new-citation"/> Καὶ ὁ Χαρικλῆς 
«Περιττὸν μὲν ἴσως» ἔφη «διαμάχεσθαι πρὸς τὰ παρόντα,
 συνίημι γὰρ ὡς ἐκ θεῶν μήνιδος ταυτηνὶ τίνω <pb/> 
τὴν δίκην, ἣν ἐξ οὗπερ εἰς τὸ ἄδυτον ἀωρὶ παρελθὼν 
εἶδον ὀφθαλμοῖς ἃ μὴ θέμις ὁ θεός μοι προεῖπεν, ἀνθ' ὧν 
οὐ προσηκόντως εἶδον τῆς τῶν φιλτάτων ὄψεως στερήσεσθαι.
 Ὅμως δὲ οὐδὲν κωλύει καὶ πρὸς δαίμονα, φασί, 
μάχεσθαι, εἰ καὶ τίνα χρὴ μεταθέειν, εἰ τίς ὁ τὸν βαρὺν 
τοῦτον ἐπενεγκὼν πόλεμον ἐγινώσκομεν.» </p>
</div>
<div type="section" n="4">
<p><seg type="new-citation"/> «Ὁ Θετταλὸς»
 ἔφην «καὶ παρὰ σοὶ θαυμαστός, ὃν κἀμοὶ φίλον 
εἰσεποίεις, Θεαγένης ἐστὶ καὶ οἱ σὺν αὐτῷ μείρακες· οὔκουν 
εὕροις ἄν τινα τούτων κατὰ τὴν πόλιν οἳ μέχρι τῆσδε τῆς 
ἑσπέρας ἐπεχωρίαζον, ὥστε ἀνίστασο καὶ εἰς βουλὴν κάλει 
τὸν δῆμον.» </p>
</div>
<div type="section" n="5">
<p><seg type="new-citation"/> Ἐγίνετο ταῦτα καὶ οἵ τε στρατηγοὶ σύγκλητον
 ἐκκλησίαν ἐκήρυττον σάλπιγγι τὸ κήρυγμα πρὸς 
τὴν πόλιν ἐπισημαίνοντες καὶ ὁ δῆμος αὐτίκα παρῆν καὶ 
τὸ θέατρον ἐγίνετο νυκτερινὸν βουλευτήριον, ὅ τε Χαρικλῆς 
εἰς μέσους παρελθὼν πρὸς οἰμωγήν τε ἀθρόον ἐκίνει τὸ 
πλῆθος καὶ μόνον ὀφθείς, ἐσθῆτά [τε] μέλαιναν ἀμπεχόμενος,
 καὶ κόνιν τοῦ τε προσώπου καὶ τῆς κεφαλῆς 
καταχεάμενος τοιάδε ἔλεγεν. </p>
</div>
<div type="section" n="6">
<p><seg type="new-citation"/> «Ἴσως μέν, ὦ Δελφοί, 
προσαγγεῖλαί με βουλόμενον ἐμαυτὸν ἥκειν εἰς μέσους καὶ 
ταύτην συγκεκληκέναι τὴν ἐκκλησίαν ἡγεῖσθε, πρὸς τὴν 
ὑπερβολὴν τῶν ἐμῶν συμφορῶν ἀφορῶντες· ἔχει δὲ οὐχ 
οὕτως· πράττω μὲν γὰρ θανάτου καὶ πολλάκις ἀξίως [τὸ 
δὲ νῦν] ἔρημος καὶ θεήλατος, καὶ μόνη λοιπὸν &lt;ἡ&gt; οἰκία <pb/> 
πάντων ἅμα τῶν φιλτάτων κεκενωμένη μοι συνομίλων. </p>
</div>
<div type="section" n="7">
<p>Ὅμως δ' οὖν ἥ τε κοινὴ πάντων ἀπάτη καὶ μάταιος 
ἐλπὶς ἔτι με καρτερεῖν ἀναπείθει, τὴν εὕρεσιν τῆς θυγατρὸς
 ἐνδεχομένην ὑποτιθεμένη, καὶ ἔτι πλέον ἡ πόλις ἣν 
ἰδεῖν πρότερον τιμωρίαν εἰσπεπραγμένην παρὰ τῶν ἐξυβρισάντων
 ἀναμένω, εἰ μὴ ἄρα καὶ ὑμῶν τὸ φρόνημα τὸ 
ἐλεύθερον καὶ τὴν ὑπὲρ τῆς ἐνεγκούσης καὶ θεῶν τῶν 
πατρῴων ἀγανάκτησιν τὰ Θετταλὰ μειράκια προσαφῄρηται. </p>
</div>
<div type="section" n="8">
<p>Τὸ γὰρ δὴ πάντων βαρύτατον ὅτι χορευταὶ παῖδες 
εὐαρίθμητοι καὶ θεωρίας ὑπηρέται πόλιν οἴχονται τῶν 
Ἑλληνίδων τὴν πρώτην πατήσαντες καὶ τὸν νεὼν τοῦ 
Πυθίου τοῦ τιμιωτάτου κτήματος ἀποσυλήσαντες, Χαρικλείας
 οἴμοι τῶν ἐμῶν ὀφθαλμῶν. Ὢ τῆς ἀμειλίκτου καθ' 
ἡμῶν τοῦ δαίμονος φιλονεικίας· τὴν πρώτην μοι καὶ γνησίαν,
 ὡς ἴστε, θυγατέρα ταῖς νυμφικαῖς λαμπάσι συναπέσβεσε,
 τὴν μητέρα μοι τὴν ἐκείνης ἐπὶ νεαρῷ τῷ πάθει 
συναπήγαγεν, ἐμὲ τῆς ἐνεγκούσης ἐξήλασεν. </p>
</div>
<div type="section" n="9">
<p><seg type="new-citation"/> Ἀλλ' ἦν 
πάντα φορητὰ μετὰ τὴν Χαρικλείας εὕρεσιν· Χαρίκλειά 
μοι βίος ἦν, ἐλπὶς καὶ διαδοχὴ τοῦ γένους, Χαρίκλεια μόνη 
παραψυχὴ καὶ ὡς εἰπεῖν ἄγκυρα· καὶ ταύτην ὑπετέμετο 
καὶ παρήνεγκεν ὅ τί ποτέ ἐστι τὸ εἰληχός με κλυδώνιον <pb/> 
οὐχ ἁπλῶς τοῦτο οὐδ' ὅτε ἔτυχεν ἀλλὰ, καθ' ὃν εἴωθε καιρὸν
 ἀωρὶ καὶ ὠμὰ κατ' ἐμοῦ κωμάζειν, ἀπ' αὐτῶν μικροῦ τῶν 
παστάδων, ἄρτι τῶν γάμων ἅπασιν ὑμῖν προκεκηρυγμένων.» 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Ἔτι λέγοντα ταῦτα καὶ ὅλον εἰς θρῆνον 
παραφερόμενον ὁ στρατηγὸς Ἡγησίας ἐπεῖχέ τε καὶ 
ἐξεκρούετο καὶ «Ὦ παρόντες» ἔφη, «Χαρικλεῖ μὲν 
ἐξέσται νῦν τε καὶ τὸ μετὰ ταῦτα θρηνεῖν, ἡμεῖς δὲ μὴ 
συμβαπτιζώμεθα τῷ τούτου πάθει μηδὲ λάθωμεν ὥσπερ 
ῥεύμασι τοῖς τούτου δάκρυσιν ὑποφερόμενοι καὶ τὸν καιρὸν 
προϊέμενοι, πρᾶγμα ὃ μεγίστην ἐν ἅπασιν ἔχει καὶ πολέμοις
 οὐχ ἥκιστα τὴν ῥοπήν. </p>
</div>
<div type="section" n="2">
<p><seg type="new-citation"/> Ὡς νῦν μὲν καὶ ἀπὸ τῆς 
ἐκκλησίας ἐξιόντων ἐλπὶς καταληφθῆναι τοὺς πολεμίους 
ἕως ῥᾳθυμοτέραν αὐτοῖς τὴν πορείαν ἡ προσδοκία τῆς 
ἡμετέρας ἐμποιεῖ παρασκευῆς· εἰ δὲ οἰκτιζόμενοι μᾶλλον
 δὲ γυναικιζόμενοι πλείονα τῇ μελλήσει τὴν προτέρησιν 
αὐτοῖς παρασχοῖμεν, οὐδὲν ἄλλ' ἢ καταγελᾶσθαι πρὸς 
μειρακίων καὶ ταῦτα περιλείπεται, οὓς ἐγώ φημι χρῆναι 
αὐτούς τε ὡς ὅτι τάχιστα καταλαβόντας ἀνασκολοπίσαι 
καὶ τοὺς ἐξ αὐτῶν ἀτιμῶσαι διαβιβάσαντας καὶ εἰς τὸ 
γένος τὴν τιμωρίαν. </p>
</div>
<div type="section" n="3">
<p><seg type="new-citation"/> Τοῦτο δ' ἂν γένοιτο ῥᾳδίως εἰ 
πρὸς ἀγανάκτησιν κινήσαιμεν Θετταλοὺς τὴν κατ' αὐτῶν 
τε τούτων, εἴ τινες διαφύγοιεν, καὶ τῶν ἐξ αὐτῶν, ἀπειπόντες
 αὐτοῖς ἐκ ψηφίσματος τὴν θεωρίαν καὶ τὸν ἐναγισμὸν <pb/>
 τοῦ ἥρωος, ἐκ τοῦ δημοσίου τοῦ ἡμετέρου τελεῖσθαι
 τοῦτον ἐπικρίναντες.» 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Ἔτι τούτων ἐπαινουμένων καὶ δόγματι τοῦ 
δήμου κυρουμένων «Ἐπικεχειροτονήσθω» ἔφη ὁ στρατηγὸς 
«εἰ δοκεῖ, κἀκεῖνο, μηκέτι τὴν ζάκορον ἀναφαίνειν τοῖς 
τὸ ἐνόπλιον τρέχουσιν· ὡς γὰρ ἔχω συμβαλεῖν ἐκεῖθεν ἡ 
ἀρχὴ Θεαγένει τῆς ἀσεβείας ἐξήφθη καὶ τὴν ἁρπαγήν, 
ὡς ἔοικεν, ἐκ τῆς πρώτης θέας ἐνεθυμήθη· καλὸν οὖν 
περιγράψαι τῶν ἑξῆς χρόνων τὴν ὁμοίαν τινῶν ἐπιχείρησιν.»
 </p>
</div>
<div type="section" n="2">
<p><seg type="new-citation"/> Ὡς δὲ καὶ ταῦτα μιᾷ ψήφῳ καὶ χειρὶ τῇ 
πάντων ἐκράτησεν, ὁ μὲν Ἡγησίας ἐδίδου τῆς ἐξόδου τὸ 
σύνθημα καὶ πολεμικὸν ἡ σάλπιγξ ὑπεσήμαινε, τὸ δὲ θέατρον
 εἰς τὸν πόλεμον διελύετο καὶ δρόμος ἀκάθεκτος ἀπὸ 
τῆς ἐκκλησίας ἐπὶ τὴν μάχην ἠνύετο, οὐ τῆς ἐνόπλου 
μόνον καὶ ἰσχυούσης ἡλικίας, ἀλλὰ πολλοὶ μὲν παῖδες καὶ 
ἀμφιβόλως ἔφηβοι τὴν προθυμίαν εἰς ἀκμῆς προσθήκην 
ποιησάμενοι τῆς ἐξόδου μετασχεῖν ἐκείνης ἐθρασύνοντο. </p>
</div>
<div type="section" n="3">
<p>Πολλαὶ δὲ γυναῖκες ἀνδρειότερον τῆς φύσεως ἐφρόνησαν
 καὶ τὸ προστυχὸν εἰς ὅπλον ἁρπασάμεναι μετέθεον 
ἀνήνυτα καὶ τὸ θῆλυ καὶ οἰκεῖον ἀσθενὲς ὑστερίζουσαι 
τῶν ἔργων ἐγνώριζον· εἶδες ἂν καὶ πρεσβύτου πρὸς τὸ 
γῆρας μάχην καὶ ὥσπερ ἕλκουσαν τὸ σῶμα τὴν διάνοιαν 
καὶ ὀνειδιζομένην τὴν ἀσθένειαν ὑπὸ τῆς προθυμίας. 
Οὕτως ἄρα πᾶσα ἡ πόλις ὑπερήλγησε τὴν Χαρικλείας 
ἀφαίρεσιν καὶ ὥσπερ ἑνὶ πάθει κεκινημένη πρὸς τὴν 
δίωξιν αὐτοβοεὶ καὶ οὐδὲ ἡμέραν ἀναμείνασα πάνδημον 
ἑαυτὴν ἐπαφῆκεν.» <pb/> </p>
</div>
</div>
</div>
<div type="Book" n="5">
<div type="chapter" n="1">
<div type="section" n="1">
<p rend="indent(1)">«Ἡ μὲν δὴ πόλις ἡ Δελφῶν ἐν τούτοις ἦν καὶ 
ἔδρασεν ὅ τι δὴ καὶ ἔδρασεν, οὐ γὰρ ἔχω γινώσκειν· 
ἐμοὶ δὲ τὸν καιρὸν τῆς φυγῆς ἡ ἐκείνων ἐπιδίωξις 
ὑπέβαλεν, ἀναλαβών τε τοὺς νέους ἦγον ὡς ἐπὶ θάλατταν
 αὐτῆς ὡς εἶχον τῆς νυκτὸς ἐνεβίβαζόν τε εἰς 
τὴν ναῦν τὴν Φοίνισσαν ἄρτι τὰ πρυμνήσια λύειν μέλλουσαν·
 καὶ γάρ πως λοιπὸν καὶ ὄρθρου ὑποφαίνοντος 
οὐδὲ ὑπερβαίνειν ᾤοντο τὸν πρός με ὅρκον οἱ Φοίνικες 
ἡμέραν καὶ νύκτα μόνην ἀναμεῖναι συνθέμενοι. </p>
</div>
<div type="section" n="2">
<p><seg type="new-citation"/> Λίαν 
οὖν χαίροντες ἥκοντας ἡμᾶς ὑποδέχονται καὶ παραχρῆμα 
λιμένων ἐκτὸς ὑπ' εἰρεσίᾳ τὸ πρῶτον ἀνήγοντο· ὡς δὲ 
λείου πνεύματος ἐκ γῆς προσπνεομένου κῦμα χθαμαλὸν 
ὑπέτρεχέ τε καὶ οἷον προσεγέλα τῇ πρύμνῃ, τότε δὴ τὴν 
ναῦν τοῖς ἱστίοις ὑποφέρειν ἐπέτρεπον. Κιρραῖοι μὲν δὴ 
κόλποι καὶ Παρνασοῦ πρόποδες Αἰτωλοί τε καὶ Καλυδώνιοι <pb/>
 σκόπελοι μόνον οὐ διιπταμένην τὴν ὁλκάδα παρημείβοντο,
 νῆσοι δὲ Ὀξεῖαι καὶ σχῆμα καὶ ὄνομα θάλαττά τε 
Ζακύνθιος ἄρτι πρὸς δύσιν ἡλίου νεύοντος ἀνεφαίνοντο. </p>
</div>
<div type="section" n="3">
<p>Ἀλλὰ τί ταῦτα ἀωρὶ μηκύνω; τί δὲ λανθάνω τὴν διήγησιν
 εἰς πέλαγος ὄντως ἀφεὶς τῶν ἑξῆς; Ἐνταῦθά ποι 
τὸν λόγον ἐπίσχωμεν ὀλίγον δὲ καὶ ὕπνου σπάσωμεν· εἰ γὰρ 
καὶ λίαν ἄοκνος ὑπάρχεις τὴν ἀκοὴν καὶ ἐρρωμένως ἀπομάχῃ
 πρὸς τὸν ὕπνον, ὦ Κνήμων, ἀλλ' ἡγοῦμαί σε λοιπὸν 
ὀκλάζειν ἐμοῦ τἀμαυτοῦ πάθη μέχρι πόρρω τῶν νυκτῶν 
ἀποτείναντος· κἀμὲ δὲ λοιπόν, ὦ τέκνον, γῆράς τε βαρύνει 
καὶ ἡ τῶν συμφορῶν ὑπόμνησις παραλύουσα τὴν διάνοιαν 
εἰς ὕπνον καταφέρει.» </p>
</div>
<div type="section" n="4">
<p><seg type="new-citation"/> «Ἐπίσχες» εἶπεν ὁ Κνήμων 
«ὦ πάτερ, οὐχ ὡς ἐμοῦ τὴν διήγησιν ἀποσκευαζομένου, 
δοκῶ γάρ μοι μηδ' εἰ πολλὰς μὲν νύκτας πλείους δὲ ἡμέρας
 ἐπισυνάπτοις τοῦτο ἄν ποτε παθεῖν, οὕτως ἀκόρεστόν
 τι καὶ σειρήνειον τὸ κατ' αὐτήν. Ἀλλά με πάλαι θροῦς 
τις καὶ βόμβος ὄχλου κατὰ τὴν οἰκίαν περιηχεῖ, καὶ ἦν 
μὲν οὐκ ἐκτὸς τοῦ θορυβεῖσθαι σιωπᾶν δὲ ἐβιαζόμην ἐπιθυμίᾳ
 τῶν ἀεὶ πρὸς σοῦ λεχθησομένων ἑλκόμενος.» </p>
</div>
<div type="section" n="5">
<p><seg type="new-citation"/> «Ἐγὼ 
μὲν οὐκ ᾐσθόμην» ἔφη ὁ Καλάσιρις «τάχα μέν που καὶ 
δι' ἡλικίαν νωθρότερος ὢν τὴν ἀκοήν, νόσος γὰρ ἄλλων τε 
καὶ ὤτων τὸ γῆρας, ἴσως δὲ καὶ πρὸς τὴν διήγησιν ἠσχολημένος·
 ἔοικε δέ μοι Ναυσικλῆς ἥκειν ὁ τῆς οἰκίας δεσπότης, <pb/>
 ἀλλὰ τί ἄρα ποτὲ ὦ θεοὶ διαπεπραγμένος;» </p>
</div>
<div type="section" n="6">
<p>»Ἅπαντα ὡς ἐβουλόμην» ἔφη ὁ Ναυσικλῆς ἀθρόον 
αὐτοῖς ἐπιφανείς· «οὐ γάρ με ἔλαθες, ὦ 'γαθὲ Καλάσιρι, 
φροντίζων τὰς ἐμὰς πράξεις καὶ ὥσπερ τῇ διανοίᾳ συνεκδημῶν,
 ἀλλά σε ἐφώρασα τῷ τε ἄλλῳ σου περὶ ἐμὲ τρόπῳ 
καὶ οἷς ἐνταῦθα εἰσιὼν κατείληφα διαλεγόμενον· ἀλλὰ τίς 
ὅδε ὁ ξένος;» «Ἕλλην» ἔφη ὁ Καλάσιρις· «τὰ δ' ἄλλα 
εἰσαῦθις ἀκούσῃ· σὺ δὲ εἴ τί σοι κατώρθωται δεξιὸν ἀπάγγελλε
 θᾶττον, ὡς ἂν τοῦ χαίρειν γ' ἔχοις ἡμᾶς κοινωνοῦντας.»
 </p>
</div>
<div type="section" n="7">
<p><seg type="new-citation"/> «Ἀλλὰ καὶ ὑμεῖς» εἶπεν ὁ Ναυσικλῆς «εἰς 
ἕω μαθήσεσθε, τὸ δὲ παρὸν ὑμῖν ὅτι βελτίονα Θίσβην ἐκτησάμην
 ἀπόχρη μαθεῖν· ἐμοὶ γὰρ τήν τε ἐκ τῆς ὁδοιπορίας 
καὶ τῶν ἄλλων φροντίδων κάκωσιν ὕπνῳ βραχεῖ γοῦν ἐστι 
παραμυθητέον.» 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Ὁ μὲν ταῦτα εἰπὼν ἀπέτρεχεν ὡς εἰρήκει ποιήσων,
 ὁ δὲ Κνήμων αὖος ἐγεγόνει πρὸς τὴν ἀκοὴν τῆς Θίσβης
 ὑπό τε ἀμηχανίας πᾶσαν ἔννοιαν διαπορῶν ἀνέστρεφε 
βαρύ τε καὶ συνεχὲς ἐπιστένων τὸ λειπόμενον ἐταλαιπώρει 
τῆς νυκτός, ὥστε οὐδὲ τὸν Καλάσιριν ἐλάνθανε τελευτῶν, 
ὕπνῳ καὶ ταῦτα βαθεῖ κατεσχημένον. </p>
</div>
<div type="section" n="2">
<p><seg type="new-citation"/> Ἀλλὰ ἀνασχὼν 
ἑαυτὸν ὁ πρεσβύτης κἀπὶ τοῦ ἀγκῶνος ἐρείσας ὅ τι πεπόνθοι
 διηρώτα καὶ δι' ἣν αἰτίαν οὕτως ἐκτόπως ἀλύοι σχεδόν 
τι τῶν μεμηνότων οὐκ ἀποδέων· εἶτα «Οὐ μὴ μανῶ» πρὸς <pb/> 
αὐτὸν ὁ Κνήμων «Θίσβην ὅτι περίεστιν ἀκηκοώς;» «Καὶ 
τίς ἡ Θίσβη» ἔφη ὁ Καλάσιρις «ἢ πόθεν γνωρίζεις τε 
ἀκούσας καὶ ζῶσαν ἀγγελλομένην φροντίζεις;» </p>
</div>
<div type="section" n="3">
<p><seg type="new-citation"/> Καὶ 
ὃς «Τῶν μὲν ἄλλων ἀκούσῃ μετὰ ταῦτα ὅταν ποτὲ καὶ τὰ 
ἐμαυτοῦ σοι διηγῶμαι· ἐκείνην δὲ ἀνῃρημένην τούτοις 
ἐγὼ τοῖς ὀφθαλμοῖς ἐγνώρισα καὶ παρὰ τοῖς βουκόλοις 
χερσὶ ταυταισὶ ταῖς ἐμαῖς κατέθαψα.» «Κάθευδε» εἶπεν 
ὁ Καλάσιρις· «ταῦτα δὲ ὅπη ποτὲ ἔσχεν οὐκ εἰς μακρὰν 
εἰσόμεθα.» </p>
</div>
<div type="section" n="4">
<p><seg type="new-citation"/> «Οὐκ ἂν δυναίμην» ἔφη, «ἀλλὰ σὺ μὲν 
ἀτρέμας ἔχε σαυτόν, ἐγὼ δὲ οὐκ ἔστιν ὅπως ἂν βιῴην εἰ 
μὴ θᾶττον ὑπεξελθὼν τρόπον ὅντινα δὴ πολυπραγμονήσαιμι
 τίς ποτε πλάνη τὸν Ναυσικλέα κατείληφεν ἢ ὅπως 
παρὰ μόνοις Αἰγυπτίοις οἱ τεθνεῶτες ἀναβιοῦσιν.» </p>
</div>
<div type="section" n="5">
<p>Ἐμειδίασε πρὸς ταῦτα μικρὸν ὁ Καλάσιρις καὶ αὖθις ὑπηνέχθη
 τῷ ὕπνῳ, ὁ δὲ Κνήμων τοῦ δωματίου προήκων ἔπασχε 
μὲν οἷα εἰκὸς ἦν τὸν νύκτωρ καὶ σκότους καὶ κατ' οἰκίαν 
ἄγνωστον ἀλύοντα, πλὴν ἀλλὰ πάντα γε ὑπέμενε τὸ δεῖμα 
τὸ ἐκ τῆς Θίσβης καὶ τὴν ὑπόνοιαν ἀποδύσασθαι σπεύδων· </p>
</div>
<div type="section" n="6">
<p>ἕως ὀψέ ποτε καὶ πολλάκις τοὺς αὐτοὺς ὡς ἄλλοτε 
ἄλλον ἀνελίττων τόπους ᾔσθετο γυναικὸς λαθραῖόν τι 
καὶ γοερὸν οἷον ἠρινῆς ἀηδόνος αἴλινον ᾠδὴν ἐν νυκτὶ 
μυρομένης, ἐπί τε τὸ δωμάτιον ὑπὸ τοῦ θρήνου χειραγωγούμενος
 ὥρμησε καὶ ταῖς θύραις καθ' ὃ συνέπιπτον ἀλλήλαις
 τὸ οὖς παραθέμενος ἐπηκροᾶτο καὶ τοιάδε κατελάμβανεν <pb/>
 ἔτι θρηνοῦσαν. </p>
</div>
<div type="section" n="7">
<p><seg type="new-citation"/> «Ἐγὼ δὲ ἡ παναθλία χεῖρα λῃστρικὴν
 ἐκπεφευγέναι καὶ μιαιφόνον ᾤμην θάνατον ἐλπισθέντα
 διαδεδρακέναι βιώσεσθαί τε τὸ λειπόμενον ἅμα τῷ 
φιλτάτῳ, ξένον μὲν καὶ ἀλήτην βίον ἀλλὰ μετ' ἐκείνου 
γινόμενον ἥδιστον, οὐδὲν γὰρ οὕτως ἐμοὶ χαλεπὸν ὃ μὴ 
μετ' ἐκείνου φορητόν· νυνὶ δὲ ὁ μηδεπώποτε κεκορεσμένος
 ἐμὲ δὲ ἐξ ἀρχῆς εἰληχὼς δαίμων μικρὸν τῶν ἡδονῶν
 ὑποθέμενος εἶτα ἠπάτησε. </p>
</div>
<div type="section" n="8">
<p><seg type="new-citation"/> Δουλείαν ᾤμην ἐκπεφευγέναι,
 δουλεύω πάλιν· δεσμωτήριον, καὶ φρουροῦμαι· 
νῆσος εἶχέ με καὶ σκότος· ὅμοια τὰ νῦν ἐκείνοις, ἀληθέστερον
 δὲ εἰπεῖν καὶ πικρότερα, τοῦ καὶ βουλομένου 
καὶ δυναμένου παραμυθεῖσθαι ταῦτα κεχωρισμένου· σπήλαιον
 ἦν μοι λῃστρικὸν εἰς τὴν παρελθοῦσαν τὸ καταγώγιον,
 ἄδυτον καὶ βάραθρον καὶ τί γὰρ ἄλλ' ἢ τάφος ἡ 
οἴκησις; </p>
</div>
<div type="section" n="9">
<p><seg type="new-citation"/> Ἐπεκούφιζε καὶ ταῦτα παρὼν ὁ πάντων ἐμοὶ 
φίλτατος· ἐκεῖ με καὶ ζῶσαν ἐθρήνησε καὶ τεθνεῶσαν, 
ὡς ᾤετο, ἐδάκρυσεν, ὡς ἀνῃρημένην ἐπένθησεν· ἀπεστέρημαι
 νυνὶ καὶ τούτων, οἴχεται ὁ κοινωνὸς τῶν δυστυχημάτων
 καὶ ὡς ἄχθη τὰ πάθη πρός με νεμόμενος· ἐγὼ δὲ μόνη 
καὶ ἔρημος, αἰχμάλωτος καὶ πολύθρηνος, τύχης βουλήμασι 
πικρᾶς ἐκκειμένη, καὶ ζῆν τέως ἀνεχομένη διότι μοι 
περιεῖναι τὸν γλυκύτατον ἐλπίζω. </p>
</div>
<div type="section" n="10">
<p><seg type="new-citation"/> Ἀλλ' ὦ ψυχὴ ἐμή, 
ποῦ ποτε ἄρα τυγχάνεις; τίς δέ σε διεδέξατο τύχη; ἆρα <pb/> 
μὴ καὶ αὐτός, οἴμοι, δουλεύεις τὸ μόνον ἐλεύθερον καὶ 
ἀδούλωτον πλὴν ἔρωτος φρόνημα; ἀλλὰ σῴζοιό γε μόνον 
καὶ θεάσαιό ποτε Θίσβην τὴν σήν· τοῦτο γάρ με καλέσεις 
καὶ μὴ βουλόμενος.» 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Οὐκέτι κατέχειν ἑαυτὸν ἐκαρτέρησεν ὁ Κνήμων 
ὡς τούτων ἤκουσεν οὐδὲ ὑπέμεινε τὴν τῶν ὑπολοίπων 
ἀκρόασιν, ἀλλ' ἐκ τῶν πρώτων ἕτερα ὑπονοήσας, ἐκ τῶν 
ἐπὶ τέλους τὴν Θίσβην εἶναι τῷ ὄντι πιστεύσας, ὀλίγου 
μὲν ἐδέησε καὶ κατενεχθῆναι παρ' αὐταῖς σχεδόν τι ταῖς 
θύραις· </p>
</div>
<div type="section" n="2">
<p><seg type="new-citation"/> ἀντίσχων δὲ χαλεπῶς καὶ δέει τοῦ μὴ πρός 
τινος ἁλῶναι (καὶ γὰρ καὶ ἀλεκτρυόνες ἤδη τὸ δεύτερον 
ᾖδον) ἀπέτρεχε σφαλλόμενος καὶ νῦν μὲν τὼ πόδε προσπταίων
 νῦν δὲ τοῖς τοίχοις ἀθρόον ἐμπίπτων, καὶ ἄρτι μὲν 
ὑπερθύροις ἄρτι δὲ σκεύεσιν εἴ πή τι τῆς ὀροφῆς ἤρτητο 
τὴν κεφαλὴν προσαράσσων ἐπὶ τὸ δωμάτιον οὗ κατήγοντο 
μετὰ πολλὴν τὴν πλάνην ἀφικόμενος ἀθρόον ἐπὶ τὴν 
εὐνὴν καταφέρεται· </p>
</div>
<div type="section" n="3">
<p><seg type="new-citation"/> καὶ αὐτῷ τὸ μὲν σῶμα παλμὸς 
εἶχε τῶν δὲ ὀδόντων ἄραβος πολὺς ἐγίνετο, καὶ τάχα ἂν 
καὶ εἰς ἔσχατον ἦλθε κινδύνου εἰ μὴ θᾶττον ὁ Καλάσιρις 
αἰσθόμενος ἔθαλπέ τε συνεχῶς καὶ λόγῳ παντοίως ἀνελάμβανεν.
 Ἐπεὶ δὲ μικρὸν ἀνέπνευσε τὴν αἰτίαν ἐξεμάνθανεν·
 ὁ δὲ «Ἀπόλωλά σοι» ἔφη· «ζῇ γὰρ ὡς ἀληθῶς ἡ 
κακίστη Θίσβη»· καὶ εἰπὼν αὖθις ἐξέθανε. <pb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Καὶ ὁ Καλάσιρις αὖθις πράγματα εἶχεν ἐπιρρωννύναι
 πειρώμενος. Ἔπαιζε δὲ ἄρα τι τὸν Κνήμωνα δαιμόνιον,
 ὃ καὶ τὰ ἄλλα χλεύην ὡς ἐπίπαν τὰ ἀνθρώπεια καὶ 
παιδιὰν πεποίηται, καὶ οὐδὲ τῶν ἡδίστων ἀλύπως μετέχειν 
ἐπέτρεπεν ἀλλ' ὅτι μετ' ὀλίγον ἡσθήσεσθαι ἔμελλεν ἤδη 
τὸ ἀλγεινὸν ἐπέπλεκε, τάχα μὲν οὕτως ἔθος ὂν αὐτῷ καὶ 
νῦν ἐπιδεικνύμενον, τάχα δέ που καὶ τῆς ἀνθρώπων φύσεως 
ἀμιγὲς καὶ καθαρὸν τὸ χαῖρον οὐκ ἐπιδεχομένης. </p>
</div>
<div type="section" n="2">
<p><seg type="new-citation"/> Ὡς 
δὴ καὶ τότε ὁ Κνήμων ἔφευγέ τε τὰ πάντων μᾶλλον αἱρετὰ 
καὶ φοβερὰ τὰ ἥδιστα ὑπελάμβανεν, ἦν γὰρ οὐ Θίσβη τὸ 
θρηνοῦν γύναιον ἀλλὰ Χαρίκλεια. </p>
</div>
<div type="section" n="3">
<p><seg type="new-citation"/> Ἐγεγόνει δὲ τὰ περὶ 
αὐτὴν ὧδε· ἐπειδὴ γὰρ ὁ μὲν Θύαμις ἁλοὺς ἐζώγρητο 
καὶ εἴχετο αἰχμάλωτος ἡ δὲ νῆσος ἐνεπέπρηστο καὶ τῶν 
ἐνοίκων ἐκεκένωτο βουκόλων, ὁ μὲν Κνήμων καὶ Θέρμουθις 
ὁ τοῦ Θυάμιδος ὑπασπιστὴς ἑῷοι τὴν λίμνην διέπλευσαν 
ὅ τί ποτε τὸν λῄσταρχον ἔδρασαν οἱ πολέμιοι κατασκοπήσοντες·
 ἔσχε τε τὰ κατ' αὐτοὺς ὡς δὴ καὶ εἴρηται. </p>
</div>
<div type="section" n="4">
<p>Μόνοι δὲ Θεαγένης καὶ Χαρίκλεια κατὰ τὸ σπήλαιον ὑπελείποντο
 τὸ ὑπερβάλλον τῶν παρόντων δεινῶν ἀγαθὸν 
μέγιστον τιθέμενοι· τότε γὰρ πρῶτον ἰδίᾳ καὶ παντὸς 
ἀπηλλαγμένοι τοῦ ὀχλήσοντος ἀλλήλοις ἐντυχόντες ἀπαραποδίστων
 καὶ ὁλοσχερῶν περιπλοκῶν τε καὶ φιλημάτων 
ἐνεπίμπλαντο. </p>
</div>
<div type="section" n="5">
<p><seg type="new-citation"/> Καὶ πάντων ἅμα εἰς λήθην ἐμπεσόντες <pb/> 
εἴχοντο ἐπὶ πλεῖστον ἀλλήλων οἱονεὶ συμπεφυκότες, ἁγνεύοντος
 μὲν ἔτι καὶ παρθενεύοντος ἔρωτος κορεννύμενοι 
δάκρυσι δὲ ὑγροῖς καὶ θερμοῖς εἰς ἀλλήλους κεραννύμενοι 
καὶ καθαροῖς μόνον μιγνύμενοι τοῖς φιλήμασιν· ἡ γὰρ 
Χαρίκλεια τὸν Θεαγένην εἴ τι παρακινοῦντα αἴσθοιτο καὶ 
ἀνδριζόμενον ὑπομνήσει τῶν ὅρκων ἀνέστελλεν, ὁ δὲ οὐ 
χαλεπῶς ἐπανήγετο καὶ σωφρονεῖν ῥᾳδίως ἠνείχετο ἔρωτος 
μὲν ἐλάττων ἡδονῆς δὲ κρείττων γινόμενος. </p>
</div>
<div type="section" n="6">
<p><seg type="new-citation"/> Ἐπεὶ δὲ 
ὀψέ ποτε τῶν πρακτέων εἰς ἔννοιαν ἐλθόντες δόξαι κόρον 
ἔχειν ἐβιάσθησαν, ἄρχεται ὁ Θεαγένης λόγων τοιῶνδε «Τὸ 
μὲν συνεῖναι ἡμᾶς ἀλλήλοις, ὦ Χαρίκλεια, καὶ τοῦτο ἔχειν 
ὃ πάντων τε προτιμότερον ἐποιησάμεθα καὶ δι' ὃ πάντα 
ὑπέστημεν, ἡμεῖς τε εὐχόμεθα θεοί τε Ἑλλήνιοι παρέχοιεν. </p>
</div>
<div type="section" n="7">
<p>Ἐπεὶ δὲ ἀστάθμητόν τι τὸ ἀνθρώπειον καὶ ἄλλοτε πρὸς 
ἄλλα φερόμενον καὶ πολλὰ μὲν πεπόνθαμεν πολλὰ δὲ ἐλπίζομεν
 πρόκειται δὲ ἡμῖν κατὰ τὰ συγκείμενα πρὸς Κνήμωνα
 πάντως ἐπὶ Χέμμιν τὴν κώμην ἐπείγεσθαι καὶ ἄδηλον
 ἥτις ἡμᾶς διαδέξεται τύχη πολὺ δὲ καὶ ἄπειρον ὡς 
ἔοικε διάστημα τῆς ἐλπιζομένης ἡμῖν γῆς ὑπολείπεται, 
φέρε σύμβολά τινα ποιησώμεθα δι' ὧν ἀπόρρητά τε γνωριοῦμεν
 παρόντες καὶ εἰ χωρισθῆναί ποτε συμβαίνοι μαστεύσομεν
 ἀλλήλους. Ἀγαθὸν γὰρ πλάνης ἐφόδιον σύνθημα 
φιλικὸν εἰς ἀνεύρεσιν φυλαττόμενον.» 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ἐπῄνει ταῦτα ἡ Χαρίκλεια καὶ ἐδόκει ναοῖς ἐπιγράφειν,
 εἰ χωρισθεῖεν, ἢ ἀγάλμασιν ἐπισήμοις ἑρμαῖς τε <pb/> 
καὶ λίθοις ἐπὶ τριόδων τὸν μὲν Θεαγένην «ὁ Πυθικός» 
τὴν δὲ Χαρίκλειαν «ἡ Πυθιὰς ἐπὶ δεξιὰ ἢ ἀριστερὰ πεπόρευται
 πόλιν ἐπὶ τήνδε ἢ κώμην ἢ ἔθνος», ἡμέραν καὶ 
ὥραν προσδιορίζοντας. </p>
</div>
<div type="section" n="2">
<p><seg type="new-citation"/> Εἰ δὲ εἰς ταὐτὸν γίνοιντο, 
ἀρκεῖν μὲν ἑτέρῳ τὸν ἕτερον καὶ μόνον ὀφθῆναι, οὐδένα 
γὰρ χρόνον εἶναι ὅσος ἀμαυρῶσαι αὐτοῖς τῶν ψυχῶν τὰ 
ἐρωτικὰ γνωρίσματα. Ὅμως δ' οὖν ἡ μὲν Χαρίκλεια τὸν 
συνεκκείμενον αὑτῇ πατρῷον ἐδείκνυ δακτύλιον οὐλὴν δὲ 
ἐπὶ τοῦ γόνατος ἐκ θήρας συὸς ὁ Θεαγένης, ἐκ δὲ λόγων 
σύμβολα ἡ μὲν λαμπάδα ὁ δὲ φοίνικα συνετίθεντο. </p>
</div>
<div type="section" n="3">
<p><seg type="new-citation"/> Ἐπὶ 
τούτοις αὖθις περιέβαλλον ἀλλήλους καὶ αὖθις ἔκλαιον 
ὥσπερ οἶμαι σπονδῶν τῶν δακρύων ἀπάρχοντες καὶ ὅρκια τὰ 
φιλήματα ποιούμενοι. Τούτων συγκειμένων ἀνεδύοντο τοῦ 
σπηλαίου κειμηλίων μὲν ἄλλων τῶν ἐναποκειμένων οὐδενὸς
 θιγόντες, τὸν γὰρ ἀπὸ σύλων πλοῦτον βέβηλον ἐδοκίμαζον,
 ἃ δὲ αὐτοὶ μὲν ἐκ Δελφῶν ἐπήγοντο οἱ λῃσταὶ δὲ 
αὐτῶν ἀφείλοντο ταῦτα συνεσκευάζοντο. </p>
</div>
<div type="section" n="4">
<p><seg type="new-citation"/> Ἡ Χαρίκλεια 
δὲ καὶ μετημφίασεν ἑαυτὴν ἐνθεμένη μὲν πηριδίῳ τινὶ 
τούς τε ὅρμους καὶ τὰ στέμματα καὶ τὴν ἱερὰν ἐσθῆτα, 
καὶ ὥστε λανθάνειν αὐτοὺς καὶ ἄλλα σκεύη τῶν εὐτελῶν 
ἐπιβαλοῦσα, τὸ δὲ τόξον καὶ τὴν φαρέτραν Θεαγένει φέρειν 
ἐγχειρίσασα, φόρτον ἥδιστον ἐκείνῳ καὶ θεοῦ τοῦ κρατοῦντος
 ὅπλον οἰκειότατον. Ἄρτι δὲ τῇ λίμνῃ πλησιάσαντες 
καὶ σκάφους ἐπιβήσεσθαι μέλλοντες ἔνοπλον ὁρῶσι πλῆθος
 ἐπὶ τὴν νῆσον περαιούμενον. <pb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Ἰλιγγιάσαντες οὖν πρὸς τὴν θέαν ἐπὶ πλεῖστον 
ἀχανεῖς εἱστήκεσαν οἷον ἀπαλγοῦντες πρὸς τὴν τύχην 
οὕτως ἐπαλλήλως ἐπηρεάζουσαν· ὀψὲ δ' οὖν ποτε καὶ 
μόνον οὐ προσορμιζομένων ἤδη τῶν ἐπιόντων ἀποδιδράσκειν
 ἡ Χαρίκλεια καὶ τῷ σπηλαίῳ κρύπτειν ἑαυτοὺς εἴ πη 
διαλάθοιεν ἠξίου καὶ ἅμα ἀπέτρεχεν. </p>
</div>
<div type="section" n="2">
<p><seg type="new-citation"/> Ἀλλ' ὁ Θεαγένης
 ἐπεῖχέ τε καὶ «Ἄχρι τίνος» ἔλεγε «φευξόμεθα 
τὴν πανταχοῦ διώκουσαν εἱμαρμένην; εἴξωμεν τῇ τύχῃ καὶ 
χωρήσωμεν ὁμόσε τῷ φέροντι· κερδήσωμεν ἄλην ἀνήνυτον 
καὶ πλάνητα βίον καὶ τὴν ἐπάλληλον τοῦ δαίμονος καθ' 
ἡμῶν πομπείαν. </p>
</div>
<div type="section" n="3">
<p><seg type="new-citation"/> Οὐχ ὁρᾷς ὡς φυγαῖς ἐπισυνάπτειν 
πειρατήρια καὶ τοῖς ἐκ θαλάττης ἀτόποις τὰ ἐκ γῆς φιλοτιμεῖται
 χαλεπώτερα, πολέμους ἄρτι λῃσταῖς μετ' ὀλίγον; 
Αἰχμαλώτους μικρῷ πρόσθεν εἶχεν, ἐρήμους αὖθις ἀπέδειξεν·
 ἀπαλλαγὴν καὶ φυγὴν ἐλευθέραν ὑπέθετο καὶ τοὺς 
ἀναιρήσοντας ἐπέστησε, τοιοῦτον παίζει καθ' ἡμῶν πόλεμον
 ὥσπερ σκηνὴν τὰ ἡμέτερα καὶ δρᾶμα πεποιημένος. </p>
</div>
<div type="section" n="4">
<p>Τί οὖν οὐχ ὑποτέμνομεν αὐτοῦ τὴν τραγικὴν ταύτην 
ποίησιν καὶ τοῖς βουλομένοις ἀναιρεῖν ἐγχειρίζομεν; μή 
πη καὶ ὑπέρογκον τὸ τέλος τοῦ δράματος φιλοτιμούμενος 
καὶ αὐτόχειρας ἡμᾶς ἑαυτῶν ἐκβιάσηται γενέσθαι.» 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Τούτοις εἰρημένοις οὐ πᾶσιν ἡ Χαρίκλεια συνετίθετο,
 τὴν μὲν τύχην ἐν δίκῃ κακηγορεῖσθαι πρὸς αὐτοῦ <pb/> 
φάσκουσα τὸ δὲ τοῖς πολεμίοις ἑκόντας ἑαυτοὺς ἐγχειρίζειν
 οὐκ ἐπαινοῦσα· μὴ γὰρ εἶναι πρόδηλον ὡς ἀναιρήσουσι
 λαβόντες (οὐ γὰρ οὕτω χρηστῷ τῷ δαίμονι προσπαλαίειν
 ὡς ταχεῖαν τῶν συμφορῶν ἀπαλλαγὴν συγχωρῆσαι), 
ἀλλ', ἐνδεχόμενον βουληθῆναι καὶ περισῴζειν ἑαυτοῖς εἰς 
δουλείαν (ὃ τίνος οὐκ ἂν γένοιτο θανάτου πικρότερον;), ὀλέθροις
 βαρβάροις ἐκκεῖσθαι πρὸς ὕβριν ἐπίρρητον καὶ δυσώνυμον,
 «ἣν πάντα τρόπον καὶ ὡς δυνατὸν ἐκκλίνωμεν, ἐπιτυχίας
 ἐλπίδα τὴν πεῖραν τῶν παρελθόντων ὑποθέμενοι,
 πολλάκις ἤδη καὶ ἐξ ἀπιστοτέρων περιγενόμενοι.» </p>
</div>
<div type="section" n="2">
<p>»Ποιῶμεν ὡς βούλει» φήσας ὁ Θεαγένης εἵπετο 
ἡγουμένῃ καθάπερ ἑλκόμενος. Οὐ μὴν ἔφθησάν γε πρὸς τὸ 
σπήλαιον διελθόντες ἀλλ' ἕως τοὺς κατὰ πρόσωπον ἐπιόντας
 περιεσκόπουν ἔλαθον ὑπὸ μοίρας τῶν πολεμίων ἣ κατ' 
ἄλλο μέρος ἀπέβη τῆς νήσου κατόπιν σαγηνευθέντες· καὶ 
οἱ μὲν ἐκπλαγέντες ἔστησαν ὑποδραμούσης τὸν Θεαγένην 
τῆς Χαρικλείας ὡς εἰ καὶ τεθνάναι δεήσειεν ἐν χερσὶ ταῖς 
ἐκείνου γίνοιτο. </p>
</div>
<div type="section" n="3">
<p><seg type="new-citation"/> Τῶν δὲ ἐπελθόντων ἐπανετείναντο 
μέν τινες ὡς πατάξοντες· ὡς δ' ἐπιβλέψαντες οἱ νέοι 
κατηύγασαν τοὺς ἐπιφερομένους ὤκλαζεν αὐτοῖς ὁ θυμὸς 
καὶ παρεῖντο αἱ δεξιαί, τοὺς γὰρ καλοὺς καὶ βάρβαροι 
χεῖρες ὡς ἔοικε δυσωποῦνται καὶ πρὸς τὴν ἐράσμιον θέαν 
καὶ ἀπρόσφυλος ὀφθαλμὸς ἡμεροῦται. <pb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Συλλαβόντες οὖν ἦγον ἐπὶ τὸν ἄρχοντα λίαν 
ἐσπουδακότες λαφύρων τὸ κάλλιστον πρῶτοι προσαγαγεῖν· 
ἔμελλον δὲ ἄρα καὶ μόνον προσφέρειν, ἄλλῳ γὰρ οὐδενὶ 
τῶν ἄλλων οὐδεὶς ἐπετύγχανεν ἐκ περάτων καὶ ταῦτα εἰς 
πέρατα τὴν νῆσον ἐπιδραμόντες καὶ ὡς ἄρκυσι τοῖς ὅπλοις 
πανταχόθεν πᾶσαν περιβαλόντες. Ἡ μὲν γὰρ ἄλλη πυρὶ 
πρὸς τοῦ προτέρου πολέμου κατηνάλωτο· μόνον δὲ λειπόμενον
 τὸ σπήλαιον ἠγνοεῖτο. </p>
</div>
<div type="section" n="2">
<p><seg type="new-citation"/> Καὶ οἱ μὲν οὕτως ἤγοντο 
ἐπὶ τὸν πολέμαρχον, ἦν δ' ἄρα Μιτράνης ὁ φρούραρχος 
Ὀροονδάτου τοῦ τῷ βασιλεῖ τῷ μεγάλῳ τὴν Αἴγυπτον σατραπεύοντος,
 ἐπὶ χρήμασι πολλοῖς ὑπὸ Ναυσικλέους, ὡς δεδήλωται,
 κατὰ ζήτησιν τῆς Θίσβης ἀφιγμένος ἐπὶ τὴν 
νῆσον. </p>
</div>
<div type="section" n="3">
<p><seg type="new-citation"/> Ὡς οὖν ἀγόμενοι πλησίον οἱ περὶ τὸν Θεαγένην
 ὤφθησαν θεοὺς σωτῆρας ἐπιβοώμενοι πολλάκις, ἐμπορικόν
 τι καὶ δραστήριον ἐννοήσας ὁ Ναυσικλῆς ἐξήλατό 
τε καὶ προσδραμὼν «Αὕτη ἐκείνη Θίσβη» κεκραγὼς ἔλεγεν
 «ἣν ἀφῃρέθην μὲν πρὸς τῶν ὀλέθρων βουκόλων ἔχω 
δὲ διὰ σέ, Μιτράνη, καὶ τοὺς θεούς.» </p>
</div>
<div type="section" n="4">
<p><seg type="new-citation"/> Ἐδράττετό τε 
τῆς Χαρικλείας καὶ χαίρειν εἰς ὑπερβολὴν ἐνεδείκνυτο 
καὶ τῇ Χαρικλείᾳ Θίσβην ὁμολογεῖν ἑαυτὴν εἰ βούλοιτο 
σῴζεσθαι παρεκελεύετο, ἠρέμα καὶ ἑλληνιστὶ παραφθεγγόμενος
 ὡς ἂν λανθάνοι τοὺς παρόντας· καὶ τοῦ σοφίσματος
 ἔτυχεν· ἡ γὰρ δὴ Χαρίκλεια γλώσσης τε ἑλληνίδος 
αἰσθομένη καί τι καὶ συνοῖσον ἀνύεσθαι πρὸς τοῦ ἀνδρὸς <pb/> 
στοχαζομένη συνύφαινε τὸν σκοπὸν καὶ τῷ Μιτράνῃ 
πυνθανομένῳ τίς ποτε καλοῖτο Θίσβην ἑαυτὴν ὡμολόγει. </p>
</div>
<div type="section" n="5">
<p>Τότε δὴ προσδραμὼν ἐφίλει τε πολλὰ τὴν κεφαλὴν 
τοῦ Μιτράνου καὶ τῆς τύχης ὑπερθαυμάζων ἐφύσα τὸν 
βάρβαρον ὡς ἄλλα τε πλεῖστα κατωρθωκότα ἐν πολέμοις 
καὶ δὴ καὶ τὴν παροῦσαν στρατείαν εὐδαιμόνως πεποιημένον.
 Ὁ δὲ χαυνωθεὶς τοῖς ἐπαίνοις καὶ ἅμα τὸ πρᾶγμα 
οὕτως ἔχειν ὑπὸ τοῦ ὀνόματος ἀπατηθεὶς ἐξεπέπληκτο 
μὲν τῆς ὥρας, ἀπ' εὐτελοῦς γὰρ καὶ ταῦτα τῆς ἐσθῆτος 
οἷον νέφους αὐγὴ σεληναίας διεξέλαμπεν· </p>
</div>
<div type="section" n="6">
<p><seg type="new-citation"/> ὅμως δ' οὖν 
τὸ κοῦφον τοῦ φρονήματος ἀπάτης ὀξύτητι συσχεθεὶς 
καὶ τὸν καιρὸν τῆς μεταμελείας προληφθεὶς «Ταύτην 
μὲν» ἔφη «σὴν οὖσαν ἀπολαβὼν ἄγε» (καὶ εἰπὼν ἐνεχείριζεν,
 ἀφορῶν τε εἰς αὐτὴν συνεχῶς καὶ ὅτι ἄκων καὶ 
προλήψει τοῦ μισθοῦ παραχωροίη τῆς κόρης ἐπισημαίνων) 
«οὑτοσὶ δέ, ὅστις ποτέ ἐστι» λέγων τὸν Θεαγένην 
«λάφυρον ἡμέτερον ἔστω καὶ ἑπέσθω φρουρούμενος, ἀναπεμφθησόμενος
 εἰς Βαβυλῶνα, τραπέζῃ γὰρ τῇ βασιλέως 
διακονεῖν ἐμπρέπει.» 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Τούτων εἰρημένων ἐπεραιοῦντο τὴν λίμνην καὶ 
χωρισθέντες ἀλλήλων ὁ μὲν εἰς τὴν Χέμμιν ὁ Ναυσικλῆς 
ἔχων τὴν Χαρίκλειαν ἔρχεται, Μιτράνης δὲ ἐπὶ ἑτέρας 
κώμας τῶν ὑπηκόων ἐκτραπεὶς οὐδὲν ὑπερθέμενος ἅμα 
γράμμασι τὸν Θεαγένην πρὸς Ὀροονδάτην ὄντα κατὰ τὴν <pb/> 
Μέμφιν ἐξέπεμψεν. </p>
</div>
<div type="section" n="2">
<p><seg type="new-citation"/> Εἶχε δὲ ὧδε τὰ ἐπεσταλμένα· 
«Ὀροονδάτῃ σατράπῃ Μιτράνης φρούραρχος· Ἕλληνα 
νεανίσκον, ὑπεραίροντα τὴν ἐμὴν δεσποτείαν καὶ θεῷ βασιλεῖ
 τῷ μεγίστῳ μόνῳ καὶ φαίνεσθαι καὶ διακονεῖσθαι ἄξιον, 
αἰχμάλωτον εἰληφὼς πρός σε διεπεμψάμην, ἐκχωρῶν σοι 
τηλικοῦτο καὶ τοιοῦτο δῶρον τῷ κοινῷ δεσπότῃ προσάγειν 
οἷον ἡ βασίλειος αὐλὴ κόσμον οὔτε πρότερον εἶδεν οὔτε 
αὖθις ὄψεται.» 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Ταῦτα μὲν ἐκεῖνος ἐπέστελλεν· οὔπω δὲ ἡμέρας 
ἀκριβῶς ὑποφαινούσης ὁ Καλάσιρις ἅμα τῷ Κνήμωνι παρὰ 
τὸν Ναυσικλέα σπεύδων μαθεῖν τι τῶν ἀγνοουμένων ἔρχεται
 καὶ πυνθανομένω τίνα εἴη διαπεπραγμένος ἅπαντα ὁ 
Ναυσικλῆς ἔλεγεν, 
</p>
</div>
<div type="section" n="2">
<p><seg type="new-citation"/> ὡς ἦλθεν ἐπὶ τὴν νῆσον, ὡς κατέλαβεν
 ἔρημον, ὡς οὐδενὶ τὰ πρῶτα συνέτυχεν, ὡς ἀπάτῃ 
τὸν Μιτράνην περιῆλθε καί τινα φανεῖσαν κόρην ὡς Θίσβην
 ἀπέλαβε, καὶ ὅτι βέλτιον εἴη διαπεπραγμένος ταύτης 
ἐπιτυχὼν ἢ ἐκείνην ἂν εὑρών· οὐ γὰρ μικρὸν εἶναι τὸ διάφορον
 ἀλλ' ὅσον ἄν τι γένοιτο θεοῦ πρὸς ἄνθρωπον, οὕτως 
οὐκ εἶναι τοῦ κάλλους ὑπερβολὴν οὐδὲ αὐτῷ δυνατὸν εἶναι 
τῷ λόγῳ φράζειν, καὶ ταῦτα ἐξὸν παροῦσαν ἐπιδεικνύναι. 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ταῦτα ὡς ἤκουσαν ὑπόνοιαν εὐθὺς τῶν ἀληθῶν 
ἐλάμβανον ἱκέτευόν τε προστάττειν ὡς ὅτι τάχιστα παρεῖναι
 τὴν κόρην, τὸ γὰρ ἄφραστον κάλλος Χαρικλείας ἐγνώριζον.
 Ὡς δὲ ἤχθη καὶ τὰ πρῶτα κάτω νεύουσα καὶ τὸ πρόσωπον <pb/>
 εἰς ὀφρὺν σκέπουσα τοῦ Ναυσικλέους θαρρεῖν παρακελευομένου
 μικρὸν ἀνένευσεν εἶδέ τε καὶ ὤφθη παρ' ἐλπίδας,
 ὀδυρμὸς ἅπασιν ἀθρόον ἀνεκινήθη καὶ ὥσπερ ἐξ ἑνὸς 
συνθήματος ἢ πληγῆς τῆς αὐτῆς ἀνωλόλυξαν. </p>
</div>
<div type="section" n="2">
<p><seg type="new-citation"/> Ἦν 
τε ἀκούειν ἐπὶ πλεῖστον «ὦ πάτερ» καὶ «ὦ θύγατερ» 
καὶ «ἀληθῶς Χαρίκλεια καὶ οὐχὶ Θίσβη» [τοῦ Κνήμωνος].
 Ὁ δὲ Ναυσικλῆς ἐνεὸς ἐγεγόνει τόν τε Καλάσιριν 
ἐφ' ὅσον περιβαλὼν τὴν Χαρίκλειαν ἐδάκρυεν ἀφορῶν καὶ 
τίς ὁ καθάπερ ἐπὶ σκηνῆς ἀναγνωρισμὸς διαπορῶν, ἕως 
αὐτὸν ὁ Καλάσιρις ἐφ' ὅσον πλεῖστον ἅμα φιλήμασι κατασπασάμενος
 
</p>
</div>
<div type="section" n="3">
<p><seg type="new-citation"/> «Ὦ βέλτιστε ἀνδρῶν» ἔλεγε «σοὶ δὲ 
ἀντὶ τούτων οἱ θεοὶ τοσαῦτα δοῖεν ὅσα κατὰ γνώμην ὄντα 
τὴν σὴν εἰς κόρον τελεσθῆναι. Σωτήρ μοι τῆς οὐδαμόθεν 
ἐλπισθείσης ἔτι θυγατρὸς γέγονας καὶ δέδωκας ἰδεῖν τὴν 
ἐμοὶ πάντων ἡδίστην θέαν. Ἀλλ' ὦ θύγατερ, ὦ Χαρίκλεια, 
Θεαγένην δὲ ποῦ κατέλιπες;» Ἀνωλόλυξε πρὸς τὴν ἐρώτησιν
 καὶ διαλιποῦσα μικρὸν «Αἰχμάλωτον» εἶπεν «ἄγει 
λαβὼν ὅστις ποτέ ἐστιν ὁ κἀμὲ τούτῳ παραδεδωκώς.» </p>
</div>
<div type="section" n="4">
<p>Ἱκέτευεν οὖν ὁ Καλάσιρις τὸν Ναυσικλέα μηνύειν ἃ 
γινώσκει περὶ τοῦ Θεαγένους καὶ τίς μὲν ὁ νῦν δεσπόζων 
ὅποι δ' ἄγει λαβών. Ἔλεγε πάντα ὁ Ναυσικλῆς συνεὶς 
ἐκείνους εἶναι τούτους περὶ ὧν διείλεκτο πολλάκις πρὸς 
αὐτὸν ὁ πρεσβύτης καὶ ὧν κατὰ ζήτησιν ἀλώμενον ἐν <pb/> 
θρήνοις ἐγίνωσκε. </p>
</div>
<div type="section" n="5">
<p><seg type="new-citation"/> Προσετίθει δὲ μηδὲν αὐτοῖς εἶναι 
πλέον τῆς γνώσεως ἀνθρώποις ἀπορουμένοις, τοῦ Μιτράνου
 θαυμαστὸν εἰ καὶ ἐπὶ πολλοῖς ἂν αἱρησομένου χρήμασιν 
ἀφεῖναι τὸν νεανίσκον. «Ἔστιν ἡμῖν» ἔφη «χρήματα» 
λάθρα πρὸς τὸν Καλάσιριν ἡ Χαρίκλεια «καὶ ἐπάγγειλαι 
πλῆθος ὁπόσον βούλει· τὸν ὅρμον ὃν οἶσθα διασῴζω καὶ 
ἔχω φέρουσα.» 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Θαρσήσας οὖν πρὸς ταῦτα ὁ Καλάσιρις δεδιὼς 
δὲ μή τινα λάβοι τῶν ὄντων ὁ Ναυσικλῆς ὑπόνοιαν καὶ 
ὧν ἐπεφέρετο ἡ Χαρίκλεια «Ὦ 'γαθὲ Ναυσίκλεις» ἔφη 
«οὐκ ἔστιν ὅτε ἐνδεής ἐστιν ὁ σοφὸς ἀλλ' ὕπαρξιν ἔχει 
τὴν βούλησιν, τοσαῦτα λαμβάνων παρὰ τῶν κρειττόνων 
ὅσα καὶ αἰτεῖν οἶδε καλόν· ὥστε καὶ φράζε μόνον ὅπου 
ποτέ ἐστιν ὁ κρατῶν Θεαγένους, ὡς τό γε ἐκ τῶν θεῶν 
ἡμᾶς οὐ περιόψεται ἀλλ' ἐπαρκέσει πρὸς ὅσον ἂν βουληθῶμεν
 τὸ Περσικὸν φυγαδεῦσαι φιλοχρήματον.» </p>
</div>
<div type="section" n="2">
<p><seg type="new-citation"/> Ἐμειδίασε
 πρὸς ταῦτα ὁ Ναυσικλῆς καὶ «Τότε» ἔφη «δώσεις 
με πιστεύειν δύνασθαί σε καθάπερ ἐκ μηχανῆς ἀθρόον 
πλουτεῖν εἴπερ ἐμοὶ προτέρῳ τὰ ὑπὲρ τῆσδε λύτρα καταθεῖο·
 πάντως δὲ ἐννοεῖς ὡς τὸ Περσικὸν καὶ τὸ ἐμπορικὸν
 ἐν ἴσῳ φιλοπλούσιον.» «Οἶδα» εἶπεν ὁ Καλάσιρις 
«καὶ ἕξεις. Τί δὲ οὐ μέλλεις, φιλανθρωπίας οὐδὲν <pb/> 
ἀπολιπὼν ἀλλὰ φθάνων τε τὰς ἡμετέρας παρακλήσεις καὶ 
τὴν ἀπόδοσιν τῆς θυγατρὸς αὐτεπάγγελτος ἐπινεύων; 
εὐχῆς δὲ δεῖ μοι πρότερον.» </p>
</div>
<div type="section" n="3">
<p><seg type="new-citation"/> «Οὐδεὶς φθόνος» ἔφη 
ὁ Ναυσικλῆς «μᾶλλον δὲ εἰ δοκεῖ, θύειν γὰρ μέλλω χαριστήρια
 τοῖς θεοῖς, ἐπεύχου παρὼν τοῖς ἱεροῖς θεῖος καὶ 
τὸν πλοῦτον ἡμῖν μὲν αἴτει σαυτῷ δὲ λάμβανε.» «Μὴ 
παῖζε μηδ' ἄπιστος ἔσο» [ἔφη] πρὸς αὐτὸν ὁ Καλάσιρις 
«ἀλλ' ἡγοῦ καὶ εὐτρέπιζε τὰ πρὸς τὴν θυσίαν, ἡμεῖς δὲ 
παρεσόμεθα πάντων ἡτοιμασμένων.» 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Ἐποίουν οὕτως καὶ μετ' οὐ πολὺ παρὰ τοῦ 
Ναυσικλέους ἥκων τις ἐκάλει σπεύδειν ἐπὶ τὴν θυσίαν. 
Οἱ δέ—τὰ πρακτέα γὰρ αὐτοῖς ἤδη συνέκειτο—χαίροντες 
ἐπορεύοντο, αὐτοὶ μὲν ἅμα τῷ Ναυσικλεῖ καὶ ἄλλῳ πλήθει 
τῶν κεκλημένων (δημοτελῆ γὰρ ηὐτρέπιστο τὴν θυσίαν) 
ἡ Χαρίκλεια δὲ σὺν τῇ θυγατρὶ τοῦ Ναυσικλέους καὶ 
γυναιξὶ ταῖς ἄλλαις ὅσαι παρηγοροῦσαι πολλὰ καὶ λιπαροῦσαι
 μόλις ἔπεισαν ἅμα βαδίζειν, τάχα οὐκ ἄν ποτε πεισθεῖσαν
 εἰ μὴ τῇ προφάσει τῆς θυσίας εἰς τὰς ὑπὲρ Θεαγένους
 εὐχὰς ἀποχρήσασθαι διενοήθη. </p>
</div>
<div type="section" n="2">
<p><seg type="new-citation"/> Ὡς δὲ ἐπὶ τὸν 
νεὼν τοῦ Ἑρμοῦ παρεγένοντο, τούτῳ γὰρ ἦγε τὴν θυσίαν 
Ναυσικλῆς ὡς ἀγοραίῳ τε καὶ ἐμπορικῷ διαφερόντως τῶν 
ἄλλων θεῶν αὑτὸν καθοσιούμενος, καὶ τὰ ἱερὰ τάχιστα 
τέθυτο, πρὸς βραχὺ τὰ σπλάγχνα ὁ Καλάσιρις ἐπιθεωρήσας
 καὶ ποικίλην δηλοῦσθαι τῶν μελλόντων συντυχίαν <pb/> 
ἡδέων τε καὶ λυπηρῶν ταῖς τοῦ προσώπου τροπαῖς ἐμφήνας,
 ἐπιβάλλει τὼ χεῖρε τοῖς βωμοῖς ἐπιφθεγγόμενος καὶ 
ὡς τῆς πυρᾶς δῆθεν σπασάμενος ἃ πάλαι ἐπεκομίζετο 
«Ταῦτά σοι» ἔφη «λύτρα Χαρικλείας, ὦ Ναυσίκλεις, οἱ 
θεοὶ δι' ἡμῶν προσάγουσι.» </p>
</div>
<div type="section" n="3">
<p><seg type="new-citation"/> Καὶ ἅμα ἐνεχείριζε δακτύλιόν
 τινα τῶν βασιλικῶν ὑπερφυές τι χρῆμα καὶ θεσπέσιον,
 τὸν μὲν κύκλον ἠλέκτρῳ διάδετον ἀμεθύσῳ δὲ Αἰθιοπικῇ
 τὴν σφενδόνην φλεγόμενον, μέγεθος μὲν ὅσον ὄμμα 
παρθενικὸν περιγραφῇ κάλλος δὲ μακρῷ τῆς Ἰβηρίδος τε 
καὶ Βρεττανίδος ὑπερφερούσῃ· ἡ μὲν γὰρ ἀδρανεῖ τῷ ἄνθει 
φοινίσσεται καὶ ῥόδῳ προσέοικεν ἐκ καλύκων ἄρτι πρὸς 
πέταλα σχιζομένῳ καὶ πρῶτον ἡλιακαῖς ἀκτῖσιν ἐρευθομένῳ. </p>
</div>
<div type="section" n="4">
<p>Ἀμεθύσου δὲ Αἰθιοπίδος ἀκραιφνὴς μὲν καὶ ἐκ βάθους 
ἐαρινή τις ὥρα πυρσεύεται· εἰ δὲ κατέχων περιτρέποις 
ἀκτῖνα προσβάλλει χρυσῆν οὐκ ἀμαυροῦσαν τραχύτητι τὴν 
ὄψιν ἀλλὰ φαιδρότητι περιλάμπουσαν· οὐ μὴν ἀλλὰ καὶ δύναμις
 αὐτῇ γνησιωτέρα τῶν ἐκ δύσεων ἐγκαθίδρυται, οὐ γὰρ 
ἐπιψεύδεται τὴν προσηγορίαν ἀλλ' ἀληθῶς ἀμέθυσος τῷ 
φέροντι γίνεται, νηφάλιον ἐν τοῖς συμποσίοις διαφυλάττουσα. 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Τοιαύτη μὲν καὶ πᾶσα ἐξ Ἰνδῶν τε καὶ Αἰθιόπων
 ἀμέθυσος· ἣν δὲ τότε τῷ Ναυσικλεῖ προσεκόμιζεν ὁ 
Καλάσιρις μακρῷ καὶ ταύτας ἐπλεονέκτει, γραφῇ γὰρ 
ἔξεστο καὶ εἰς μίμημα ζῴων ἐκεκοίλαντο. </p>
</div>
<div type="section" n="2">
<p><seg type="new-citation"/> Καὶ ἦν ἡ <pb/> 
γραφή, παιδαρίσκος ἐποίμαινε πρόβατα χαμαιζήλῳ μὲν 
πέτρᾳ πρὸς περιωπὴν ἐφεστὼς τὴν δὲ νομὴν τῇ ἀγέλῃ 
πλαγίοις αὐλήμασι διατάττων, τὰ δὲ ἐπείθετο ὡς ἐδόκει 
καὶ ἠνείχετο πρὸς τὰ ἐνδόσιμα τῆς σύριγγος ποιμαινόμενα. 
Εἶπεν ἄν τις αὐτὰ καὶ χρυσοῖς βεβριθέναι τοῖς μαλλοῖς, 
οὐ τῆς τέχνης τοῦτο χαριζομένης ἀλλ' οἰκεῖον ἐρύθημα 
τῆς ἀμεθύσου τοῖς νώτοις ἐπανθούσης. </p>
</div>
<div type="section" n="3">
<p><seg type="new-citation"/> Γέγραπτο 
καὶ ἀρνίων ἁπαλὰ σκιρτήματα καὶ οἱ μὲν ἀγεληδὸν ἐπὶ 
τὴν πέτραν ἀνατρέχοντες οἱ δὲ περὶ τὸν νομέα κύκλους 
ἀγερώχους ἐξελίττοντες ποιμενικὸν θέατρον ἐπεδείκνυσαν
 τὸν κρημνόν, ἄλλοι δὲ ὥσπερ ἡλίῳ τῇ φλογὶ τῆς 
ἀμεθύσου γανύμενοι ἅλμασιν ἀκρωνύχοις τὴν πέτραν 
ἐπέξεον. </p>
</div>
<div type="section" n="4">
<p><seg type="new-citation"/> Ὅσοι δὲ αὐτῶν πρωτόγονοί τε καὶ θρασύτεροι,
 καὶ ὑπεράλλεσθαι βουλομένοις τὸν κύκλον ἐῴκεσαν
 εἰργομένοις δὲ ὑπὸ τῆς τέχνης ὥσπερ εἰ μάνδραν 
χρυσῆν τὴν σφενδόνην αὐτοῖς τε καὶ τῇ πέτρᾳ περιβαλλούσης·
 ἡ δὲ ἦν πέτρα τῷ ὄντι καὶ οὐχὶ μίμημα, τῶν γὰρ 
ἄκρων τῆς λίθου μέρος εἰς τοῦτο περιγράψας ὁ τεχνίτης 
ἔδειξεν ἐκ τῆς ἀληθείας ὃ ἐβούλετο, περίεργον ἡγησάμενος 
λίθον ἐν λίθῳ σοφίζεσθαι· τοιοῦτος μὲν ὁ δακτύλιος. 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Ὁ δὲ Ναυσικλῆς ἐκπλαγείς τε ἅμα πρὸς τὸ 
παράδοξον καὶ πλέον ἡσθεὶς πρὸς τὸ πολύτιμον, οὐσίας <pb/> 
ὅλης τὴν λίθον ἰσοστάσιον κρίνων, «Ἐγὼ μὲν ἔπαιζον» 
εἶπεν «ὦ 'γαθὲ Καλάσιρι καὶ λόγος ἄλλως ἦν ἡ τῶν λύτρων 
αἴτησις, σκοπὸς δὲ ἀπριάτην σοι λύσασθαι τὴν θυγατέρα. </p>
</div>
<div type="section" n="2">
<p>Ἐπεὶ δὲ οὐκ ἀπόβλητά ἐστιν, ὡς φατέ, θεῶν ἐρικυδέα 
δῶρα, δέχομαι τὴν θεόπεμπτον ταυτηνὶ λίθον πειθόμενος 
παρ' Ἑρμοῦ τοῦ καλλίστου καὶ ἀγαθωτάτου τῶν θεῶν ἥκειν 
μοι συνήθως καὶ τόδε τὸ εὕρημα διὰ τοῦ πυρός σοι τῷ ὄντι 
τὸ δῶρον διακονήσαντος· ὁρᾶν γοῦν πάρεστι τῇ φλογὶ περιλαμπόμενον.
 Καὶ ἄλλως κέρδος κρίνω κάλλιστον ὃ μὴ 
ζημιοῦν τὸν παρέχοντα εὐπορώτερον ἀποφαίνει τὸν λαμβάνοντα.»
 </p>
</div>
<div type="section" n="3">
<p><seg type="new-citation"/> Ταῦτα ὡς εἰπὼν ἐποίησεν, ἐπὶ τὴν εὐωχίαν 
αὐτόν τε καὶ τοὺς ἄλλους ἔτρεπεν, ἰδίᾳ μὲν ταῖς γυναιξὶ 
τὴν ἐνδοτέρω τοῦ ἱεροῦ χώραν ἀποκληρώσας τοὺς δὲ ἄνδρας
 ἐν τῷ προτεμενίσματι κατακλίνας· ἐπεὶ δὲ εὐφροσύνης
 τῆς ἐκ τῶν ἐδεσμάτων εἰς κόρον ᾖσαν καὶ τοῖς κρατῆρσιν
 αἱ τράπεζαι παρεχώρουν, οἱ μὲν ἄνδρες ἐμβατήρια 
τῷ Διονύσῳ καὶ ᾖδον καὶ ἔσπενδον αἱ δὲ γυναῖκες ὕμνον 
τῇ Δήμητρι χαριστήριον ἐχόρευον· ἡ Χαρίκλεια δὲ χωρισθεῖσα
 τὸ ἑαυτῆς ἔπραττεν, ηὔχετο Θεαγένει σῴζεσθαι 
κἀκεῖνον ἑαυτῇ φυλάττεσθαι. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Τοῦ πότου δὲ λαμπρῶς ἤδη βρυάζοντος καὶ 
ἄλλου πρὸς ἄλλο τι τῶν τερπόντων ἀποκλίναντος, ὕδατος <pb/> 
ἀπαραχύτου φιάλην προτείνας ὁ Ναυσικλῆς «Ὦ 'γαθὲ 
Καλάσιρι» ἔφη «καθαράς σοι τὰς νύμφας ὥς σοι φίλον 
καὶ ἀκοινωνήτους τοῦ Διονύσου καὶ ἀληθῶς ἔτι νύμφας 
προπίνομεν· σὺ δὲ εἰ λόγους ἡμῖν οὓς ποθοῦμεν ἀντιπροπίνοις,
 ἀπὸ καλλίστων ἂν κρατήρων εὐωχοίης. </p>
</div>
<div type="section" n="2">
<p><seg type="new-citation"/> Τὰς 
μὲν γὰρ γυναῖκας ἀκούεις ὡς διατριβὴν τῷ πότῳ χορείαν 
ἐστήσαντο· ἡμῖν δὲ ἡ σὴ πλάνη κάλλιστα ἄν, εἰ βουληθείης, 
τὴν εὐωχίαν παραπέμποι χοροῦ τε γινομένη καὶ αὐλοῦ παντὸς
 ἡδίων, ἣν πολλάκις μοι διελθεῖν ὡς οἶσθα ὑπερθέμενος, 
ἐπειδή σε τὰ συμβεβηκότα ἐβάπτιζεν, οὐκ ἔστιν ὅπως ἂν 
ἐς καιρὸν βελτίονα τοῦ παρόντος φυλάξειας, ὅτε σου τῶν 
παίδων ἡ μὲν θυγατὴρ ἥδε σῴζεται καὶ ὁρᾶται ὁ παῖς δὲ 
ὅσον οὐδέπω σὺν θεοῖς ὀφθήσεται, καὶ μάλιστα εἴ με μὴ 
ἀνιάσεις ὑπερθέμενος καὶ πάλιν τὴν διήγησιν.» </p>
</div>
<div type="section" n="3">
<p><seg type="new-citation"/> «Ἀλλά 
σοι πλεῖστα ἀγαθὰ γένοιτο ὦ Ναυσίκλεις» ὑπολαβὼν ὁ 
Κνήμων «ὡς ἅπαν μουσικῆς ὄργανον εἰς τὸ συμπόσιον 
παρακεκληκὼς ἐκείνων μὲν τὸ παρὸν ὑπερορᾷς καὶ τοῖς 
δημωδεστέροις ἐκχωρεῖς, πραγμάτων δὲ μυστικῶν ὡς ἀληθῶς
 καὶ ἡδονῇ θείᾳ τῷ ὄντι συγκράτων φιληκόως ἔχεις. </p>
</div>
<div type="section" n="4">
<p>Καί μοι δοκεῖς καὶ τοῦ δαιμονίου κάλλιστα συνιέναι τὸν 
Ἑρμῆν τῷ Διονύσῳ συγκαθιδρύων καὶ λόγων ἥδυσμα τῷ 
πότῳ συναναχέων· ὡς ἐγώ σου καὶ τὴν ἄλλην μὲν τῆς 
θυσίας πολυτέλειαν ἔχω θαυμάσας, οὐκ ἔστι δὲ ὅπως μᾶλλον
 ἄν τις τὸν Ἑρμῆν ἱλάσαιτο ἢ τὸ οἰκειότατον ἐκείνῳ <pb/> 
λόγους εἰς εὐωχίαν ἐρανιζόμενος.» </p>
</div>
<div type="section" n="5">
<p><seg type="new-citation"/> Ἐπείθετο ὁ Καλάσιρις
 ἅμα μὲν τῷ Κνήμωνι χαριζόμενος ἅμα δὲ τὸν Ναυσικλέα
 τῶν μετὰ ταῦτα ἕνεκεν ὑποποιούμενος καὶ ἅπαντα 
ἔλεγε, τὰ μὲν πρῶτα καὶ ἤδη λεχθέντα πρὸς Κνήμωνα 
ἐπιτεμνόμενος καὶ ὡσπερεὶ κεφαλαιούμενος, καί τινα καὶ 
ἑκὼν ὑπερβαίνων ὅσα τὸν Ναυσικλέα γινώσκειν οὐ συμφέρειν
 ἐδοκίμαζε, τὰ δὲ ἔτι ἀδιήγητα καὶ ἐχόμενα τῶν εἰρημένων
 ἔνθεν ἑλών, 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Ὡς ἐπειδὴ τῆς Φοινίσσης ὁλκάδος ἐπέβησαν 
τοὺς Δελφοὺς ἀποδράντες τὰ μὲν πρῶτα πλεῖν κατὰ 
γνώμην εὐκραεῖ τῷ πνεύματι καὶ ἐκ νώτων ὑποφερομένους,
 ἐπεὶ δὲ κατὰ τὸν Καλυδώνιον πορθμὸν γενέσθαι διαταραχθῆναι
 σφᾶς οὐ μικρῶς, ταραχώδει τὰ πολλὰ φύσει 
θαλάττῃ προστυχόντας. </p>
</div>
<div type="section" n="2">
<p><seg type="new-citation"/> Τοῦ δὲ Κνήμωνος μηδὲ τοῦτο 
παραλιπεῖν ἀξιοῦντος ἀλλὰ φράζειν εἴ τινα καταμεμαθήκοι
 τῆς ἐπιπολαζούσης τῷ τόπῳ τραχύτητος αἰτίαν, 
«Τὸ πέλαγος» ἔφη «τὸ Ἰόνιον ἐκ πολλῆς εὐρυχωρίας 
ἐνταῦθα στενούμενον καὶ καθάπερ διὰ στομίου τινὸς εἰς 
τὸν Κρισαῖον κόλπον εἰσχεόμενον ἐπιμίξαι τε πρὸς τὴν 
Αἰγαίαν θάλασσαν ἐπειγόμενον ὑπὸ τοῦ Πελοποννησίων 
ἰσθμοῦ τῆς πρόσω φορᾶς ἀνακόπτεται προμηθείᾳ κρειττόνων,
 ὡς ἔοικεν, ἐπικλύσαι τὴν ἀντίθετον προβολῇ τοῦ <pb/> 
αὐχένος ἀποτειχιζόμενον. </p>
</div>
<div type="section" n="3">
<p><seg type="new-citation"/> Κἀκ τοῦδε παλιρροίας ὡς 
τὸ εἰκὸς γινομένης καὶ περὶ τόνδε τὸν πορθμὸν πλέον ἢ 
κατὰ τὸν ἄλλον κόλπον θλιβομένης, τοῦ ἐπιρρέοντος ἔτι 
τῷ ἀνατρέχοντι πολλάκις ἐμπίπτοντος, βρασμόν τε ἴσχει 
τὸ ὕδωρ καὶ κῦμα φλεγμαῖνον ἐγείρει πρὸς τῆς ἀντιτυπίας 
εἰς κλύδωνα κορυφούμενον.» </p>
</div>
<div type="section" n="4">
<p><seg type="new-citation"/> Ἐπὶ τούτοις κρότου γενομένου
 καὶ ἐπαίνου τῶν παρόντων ἀληθῆ εἶναι μαρτυρούντων
 τὴν αἰτίαν, ὁ Καλάσιρις εἴχετο τῶν ἑξῆς «Ὑπερβαλόντες
 δὴ» λέγων «τὸν πορθμὸν καὶ νήσους Ὀξείας 
ἀποκρύψαντες τὴν Ζακυνθίων ἄκραν προσκοπεῖν ἀμφεβάλλομεν
 ὥσπερ ἀμυδρόν τι νέφος τὰς ὄψεις ἡμῖν ὑποδραμοῦσαν,
 καὶ ὁ κυβερνήτης τῶν ἱστίων παραστέλλειν ἐπέταττεν.
 </p>
</div>
<div type="section" n="5">
<p><seg type="new-citation"/> Ἡμῶν δὲ πυνθανομένων διότι παραλύει τὸ 
ῥόθιον τῆς νεὼς οὐριοδραμούσης «Ὅτι» ἔφη «πλησιστίῳ
 χρώμενοι τῷ πνεύματι περὶ πρώτην ἂν φυλακὴν τῇ 
νήσῳ προσορμίσαιμεν καὶ δέος προσοκεῖλαι σκοταίους 
τόποις ὑφάλοις τὰ πολλὰ καὶ κρημνώδεσι· καλὸν οὖν 
ἐννυκτερεῦσαι τῷ πελάγει καὶ τὸ πνεῦμα ὑφειμένως δέχεσθαι,
 συμμετρουμένους ὅσον ἂν γένοιτο αὔταρκες ἑῴους 
ἡμᾶς τῇ γῇ προσπελάσαι.» 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Ταῦτα οὐκ εἶπε μὲν ὁ κυβερνήτης οὐκ ἐγένετο
 δέ, ὦ Ναυσίκλεις, ἀλλ' ἅμα ἥλιός τε ἀνίσχε καὶ ἡμεῖς <pb/> 
ἄγκυραν καθίεμεν. </p>
</div>
<div type="section" n="2">
<p><seg type="new-citation"/> Οἱ δὲ τῆς νήσου περὶ τὸν ὅρμον 
οἰκοῦντες ἀπέχοντα οὐ πολὺ τῆς πόλεως καθάπερ ἐπί τι 
παράδοξον τὴν θέαν τὴν ἡμετέραν συνέρρεον, ἀγάμενοι 
μὲν ὡς ἐφαίνοντο καὶ τὸ τῆς ὁλκάδος εὐάγωγον εἰς κάλλος
 τε ἅμα καὶ μέγεθος † αἰρόμενον ἐκπεπονημένης †, 
Φοινίκιον τὸ φιλοτέχνημα γνωρίζειν λέγοντες, πλέον δὲ 
θαυμάζοντες ὡς παραλόγῳ τῇ τύχῃ χρησαμένους εὔδιόν 
τε καὶ ἀπήμονα πλοῦν ἐν χειμερίῳ τῇ ὥρᾳ καὶ Πλειάδων 
ἤδη δυομένων ἀνύσαντας. </p>
</div>
<div type="section" n="3">
<p><seg type="new-citation"/> Οἱ μὲν οὖν ἄλλοι σχεδόν 
τι πάντες ἔτι τῶν πρυμνησίων ἀναπτομένων ἀπολιπόντες 
τὴν ναῦν ἐπὶ τὸ ἄστυ τὴν Ζάκυνθον ἀγοράσοντες ἀνέτρεχον,
 ἐγὼ δέ, τοῦ κυβερνήτου γὰρ ἀκηκοὼς ἐτύγχανον 
ὡς χειμαδίῳ χρήσονται τῇ νήσῳ, καταγωγὴν σκεψόμενος 
αὐτοῦ που περὶ τὴν ἀκτὴν ἠρχόμην, τὴν μὲν ναῦν ὡς 
ἀπρεπὲς οἰκητήριον διὰ τὴν ναυτικὴν τύρβην, τὴν πόλιν 
δὲ ὡς οὐκ ἀσφαλὲς διὰ τὴν τῶν νέων φυγὴν παραιτούμενος.
 </p>
</div>
<div type="section" n="4">
<p><seg type="new-citation"/> Ὀλίγον οὖν ὅσον προήκων ὁρῶ πρεσβύτην 
ἁλιευτικὸν πρόσθεν τῶν θυρῶν αὐτοῦ καθήμενον καὶ δικτύου
 διερρωγότος βροχίδας ἀκεζόμενον. Πλησιάσας δὴ 
«Χαῖρε» εἶπον «ὦ βέλτιστε καὶ φράζε ὅποι τις ἂν 
τύχοι καταγωγῆς.» Ὁ δὲ «Περὶ τὴν πλησίον ἄκραν» <pb/> 
ἔφη «χοιράδι πέτρᾳ τῆς προτεραίας ἐνσχεθὲν διεσπάρακται.»
 </p>
</div>
<div type="section" n="5">
<p><seg type="new-citation"/> Κἀγὼ «Τοῦτο μὲν» ἔφην «οὐδὲν ἐδεόμην 
μαθεῖν, ὅμως δ' οὖν χρηστῶς ἂν ποιοίης καὶ φιλανθρώπως 
ἢ αὐτὸς ὑποδεχόμενος ἢ ἕτερον ὑφηγούμενος.» Καὶ ὃς 
«Οὐκ αὐτὸς» φησίν, «οὐ γὰρ συνέπλεον· μὴ γὰρ οὕτω 
ποτὲ σφαλείη μηδὲ ὑπὸ γήρως πιεσθείη Τυρρηνός, ἀλλ' 
ἐστὶ πταῖσμα τῶν παιδαρίων ἀπειρίᾳ τῶν ὑφάλων οὗ μὴ 
ἐχρῆν τὰ δίκτυα καθορμισάντων.» </p>
</div>
<div type="section" n="6">
<p><seg type="new-citation"/> Ὀψὲ δὴ οὖν συνεὶς 
ὡς παχύτερον ἔχει τῆς ἀκοῆς γεγωνότερον ἐμβοήσας 
«Χαίρειν κελεύω σοι» ἔφην «καὶ φράζειν ἡμῖν ξένοις 
οὖσι καταγωγήν.» «Ἀλλὰ καὶ αὐτὸς χαίροις» ἀπεκρίνατο
 «καὶ μένοις εἰ βούλοιο παρ' ἡμῖν, εἰ μή τις τυγχάνοις
 τῶν πολυκλίνους οἴκους ἐπιζητούντων ἢ θεραπείαν 
εἰς πλῆθος ἐπαγομένων.» </p>
</div>
<div type="section" n="7">
<p><seg type="new-citation"/> Ἐμοῦ δὲ εἰπόντος ὡς 
παῖδές εἰσί μοι δύο καὶ τρίτος ἐγώ, «Χαρίεν» ἔφη «τὸ 
σύμμετρον, ἑνὶ γὰρ πλείους ἡμᾶς εὑρήσετε· κἀμοὶ γὰρ 
παῖδές εἰσιν ἔτι δύο συσσιτούμενοι, οἱ προγενέστεροι δὲ 
γήμαντες οἴκου ἄρχουσι, καὶ τετάρτη τροφὸς ἡ τῶν παιδίων·
 ἡ γὰρ μήτηρ αὐτοῖς οὐ πρὸ πολλοῦ τέθνηκεν· ὥστε, 
ὦ λῷστε, μὴ μέλλε μηδὲ ἀμφίβαλλε ὡς χαίροντες ὑποδεξόμεθα
 ἄνδρα καὶ ἐκ πρώτης ἐντεύξεως εὐγένειαν ἐμφαίνοντα.»
 </p>
</div>
<div type="section" n="8">
<p><seg type="new-citation"/> Ἔπραττον οὕτω καὶ μετ' οὐ πολὺ σὺν τῷ 
Θεαγένει καὶ τῇ Χαρικλείᾳ παρόντα με ἄσμενος ὁ πρεσβύτης
 ὑποδέχεται καὶ μέρος τὸ ἀλεεινότερον ἀπεκλήρου <pb/> 
τῆς οἰκήσεως· καί πως οὐκ ἀηδῶς τὴν χειμέριον ὥραν 
τὰ πρῶτα διηνύομεν, τὰ μὲν ἄλλα συνδιημερεύοντες χωριζόμενοι
 δὲ ὅτε καθεύδειν ἔδει, σὺν τῇ τροφῷ μὲν ἡ Χαρίκλεια
 ἐγὼ δὲ ἰδίᾳ καὶ Θεαγένης, ὁ Τυρρηνὸς δὲ σὺν τοῖς 
αὑτοῦ παισὶ καθ' ἕτερον δωμάτιον ἀναπαυόμενος. </p>
</div>
<div type="section" n="9">
<p><seg type="new-citation"/> Ἡ 
τράπεζα δὲ ἡμῖν κοινὴ προὐτίθετο τὰ μὲν ἄλλα ἡμῶν 
παρεχόντων τοῦ Τυρρηνοῦ δὲ ὄψον ἄφθονον ἐκ θαλάττης 
τοὺς νέους ἑστιῶντος, τὰ μὲν καθ' ἑαυτὸν ἁλιεύοντος τὰ 
δὲ καὶ ἡμῶν ἔστιν ὅτε τὴν σχολὴν διατιθεμένων καὶ συνεφαπτομένων
 τῆς ἄγρας, ἣν ποικίλην τε καὶ πρὸς πᾶσαν 
ὥραν ἁρμόδιον ἐξήσκητο· καὶ ἦν εὔβολόν τι χρῆμα καὶ 
πολύθηρον ὥστε καὶ οἱ πολλοὶ τὴν ἐμπειρίαν αὐτῷ τῆς 
τέχνης εἰς εὐμένειαν τύχης προσῆπτον. 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Ἀλλ' οὐ γὰρ ἦν, φασί, τοὺς δυστυχοῦντας μὴ 
οὐχὶ πανταχοῦ δυστυχεῖν οὐδὲ ἐπὶ τῆς ἐρημίας ἀνενόχλητον
 εἶχεν ἡ Χαρίκλεια τὸ κάλλος, ἀλλ' ὁ Τύριος ἐκεῖνος 
ἔμπορος ὁ Πυθιονίκης ᾧ συνεπλεύσαμεν ἰδίᾳ μοι προσιὼν 
ἠνώχλει πολλάκις καὶ ἀπέκναιε λιπαρῶν καὶ εἰς γάμον 
ὡς ἂν παρὰ πατρὸς αἰτῶν τὴν Χαρίκλειαν, 
</p>
</div>
<div type="section" n="2">
<p><seg type="new-citation"/> πολλὰ 
σεμνύνων ἑαυτὸν καὶ τοῦτο μὲν γένος ἔνδοξον καταλέγων 
τοῦτο δὲ τὸν παρόντα πλοῦτον καταριθμούμενος τήν τε <pb/> 
ὁλκάδα ὡς ἴδιον αὐτοῦ κτῆμα τυγχάνοι καὶ ὡς τοῦ πλείονος
 φόρτου τῶν ἀγωγίμων δεσπόζοι, χρυσοῦ τε ὄντων καὶ 
λίθων πολυταλάντων καὶ σηρικῆς ἐσθῆτος· οὐκ ὀλίγον δὲ 
εἰς εὐδοξίας προσθήκην καὶ τὴν Πυθιονίκην ὠνόμαζεν 
ἕτερά τε αὖ πολλὰ πρὸς τούτοις. </p>
</div>
<div type="section" n="3">
<p><seg type="new-citation"/> Ἐμοῦ δὲ τήν τε 
παροῦσαν πενίαν προβαλλομένου καὶ ὡς οὐκ ἄν ποτέ τῳ 
χώραν ἄλλην οἰκοῦντι καὶ ἔθνος ὃ τοσοῦτον κεχώρισται 
τῆς Αἰγυπτίων ἐκδοῦναι τὸ θυγάτριον αἱρησομένου «Πέπαυσο
 τούτων» ἔλεγεν «ὦ πάτερ, τὴν μὲν γὰρ προῖκα 
ἀπέχειν ἡγήσομαι πολλὰ τάλαντα καὶ πλοῦτον ὅλον τὴν 
κόρην, ἔθνος δὲ καὶ πατρίδα τὴν ὑμετέραν ἀλλάξομαι τῆς 
μὲν ἐπὶ Καρχηδονίους ὁρμῆς ἐκτραπεὶς ὑμῖν δὲ σύμπλους 
οἷ δὴ καὶ βούλεσθε γενόμενος.» 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Ὁρῶν δὴ τὸν Φοίνικα μὴ ἀνιέντα ἀλλ' εἰς 
ὑπερβολήν τε πρὸς τὸ βούλημα θερμαινόμενον καὶ ἡμέραν 
οὐδεμίαν τοῦ διοχλεῖν μοι περὶ τῶν αὐτῶν ἀπολειπόμενον, 
ἔγνων τὸ παρὸν ὑπερθέσθαι χρησταῖς ἐπαγγελίαις μὴ καὶ 
βίαιόν τι κατὰ τὴν νῆσον ὑποσταίημεν, καὶ ἅπαντα ποιήσειν
 ἐλθὼν εἰς τὴν Αἴγυπτον ἐπηγγελλόμην. Οὔπω δέ μου 
τοῦτον ἐπ' ὀλίγον ἀποσκευασαμένου κῦμα φασὶν ἐπὶ κύματι <pb/> 
προσέβαλλεν ὁ δαίμων. </p>
</div>
<div type="section" n="2">
<p><seg type="new-citation"/> Ὁ γὰρ Τυρρηνὸς οὐ πολλαῖς 
ὕστερον ἡμέραις εἴς τινά με παρηγκωνισμένην ἀκτὴν παραλαβὼν
 «Ὦ Καλάσιρι» ἔφη «τὸν Ποσειδῶ σοι τὸν πελάγιον
 ἐπόμνυμι καὶ τοὺς ἄλλους ἐναλίους θεοὺς ἦ μὴν 
αὐτόν τε σὲ ὡς ἀδελφὸν παῖδάς τε τοὺς σοὺς ἴσα καὶ παισὶν
 ὁρᾶν τοῖς ἐμοῖς· ἥκω δή σοι φράσων ἐγειρόμενόν τι 
πρᾶγμα ἀνιαρὸν μὲν ἀλλ' ἐμοί τε σιωπῆσαι ἀθέμιτον 
ἑστίας ὑμῖν τῆς αὐτῆς κεκοινωνηκότι σοί τε γνῶναι πάντως
 ἀναγκαῖον. </p>
</div>
<div type="section" n="3">
<p><seg type="new-citation"/> Ναυλοχεῖ τὴν ὁλκάδα τὴν Φοίνισσαν 
πειρατικὸν ἐργαστήριον κατὰ τὴν περιπτύσσουσαν τῆσδε 
τῆς ἄκρας πλευρὰν ὑποκαθήμενον, σκοποῖς ἀμοιβαδὸν τὸν 
ἔκπλουν τῆς νεὼς ἐπιτηρούμενον. Ὅρα δὴ οὖν, φυλάττου
 καὶ λογίζου τί ἂν ποιοίης, σοῦ γὰρ δὴ ἕνεκεν μᾶλλον 
δὲ θυγατρὸς τῆς σῆς τὸ οὕτως ἀπηνὲς ἔργον ἐκείνοις 
δὲ σύνηθες διανοοῦνται.» </p>
</div>
<div type="section" n="4">
<p><seg type="new-citation"/> Κἀγὼ πρὸς αὐτὸν «Σὲ 
μὲν» ἔφην «ἀντὶ τούτων οἱ θεοὶ κατ' ἀξίαν ἀμείψαιντο· 
πόθεν δέ, ὦ Τυρρηνέ, συνείληφας τὴν ἐπιβουλήν;» Καὶ 
ὃς «Ἀπὸ τῆς τέχνης» ἔφη «τοῖς ἀνδράσι γνωρίζομαι 
καὶ ὄψον αὐτοῖς προσκομίζων πλέον ἢ παρὰ τῶν ἄλλων 
τὸ τίμημα κομίζομαι. </p>
</div>
<div type="section" n="5">
<p><seg type="new-citation"/> Τῇ προτεραίᾳ δὴ κύρτους ἀναλεγομένῳ
 μοι περὶ τοὺς κρημνοὺς ἐντυχὼν ὁ λῄσταρχος 
«Πότε ἄρα οἱ Φοίνικες ἐξορμήσειν μέλλουσιν, εἴ γε πέπυσαι;»
 διηρώτα, κἀγὼ συνιεὶς τὴν ἐνέδραν τοῦ ἐρωτήματος <pb/>
 «Τὸ μὲν ἀκριβὲς» ἔφην, «ὦ Τραχῖνε, οὐκ ἔχω 
λέγειν, εἰς ἔαρ δὲ πρῶτον ἡγοῦμαι αὐτοὺς ἀφορμήσειν.» </p>
</div>
<div type="section" n="6">
<p>»Ἆρ' οὖν» ἔφη «καὶ ἡ κόρη αὐτοῖς ἡ παρὰ σοὶ 
καταγομένη συμπλεύσεται;» «Ἄδηλον μέν» εἶπον, «ἀλλὰ 
τί πολυπραγμονεῖς;» «Ὅτι αὐτῆς» ἔφη «ἐρῶ μανικῶς 
ἅπαξ θεασάμενος· οὐ γὰρ οἶδα προστυχὼν τοιούτῳ κάλλει,
 πολλὰς καὶ ταῦτα καὶ οὐκ ἐξώρους αἰχμαλώτους 
ᾑρηκώς.» </p>
</div>
<div type="section" n="7">
<p><seg type="new-citation"/> Ὑπαγόμενος οὖν αὐτὸν ὥστε πᾶν ἀναπτύξαι
 τὸ βούλευμα «Τί οὖν» ἔφην «δεῖ σε συμπλέκεσθαι 
τοῖς Φοίνιξιν ἀλλὰ μὴ ἀναιμωτὶ καὶ πρὸ τῆς θαλάττης 
ἔχειν, ἐκ τῆς οἰκίας ἁρπάσαντα τῆς ἐμῆς;» «Σῴζεται 
καὶ παρὰ λῃσταῖς» ἔφη «τι συνειδὸς καὶ πρὸς τοὺς 
γνωρίμους φιλάνθρωπον. </p>
</div>
<div type="section" n="8">
<p><seg type="new-citation"/> Σοῦ τε οὖν φείδομαι μὴ 
πραγμάτων πειραθείης τοὺς ξένους ἐπιζητούμενος, ἐγώ 
τε δι' ἑνὸς ἔργου δύο τὰ μέγιστα κτήσασθαι βούλομαι, 
τόν τε πλοῦτον τῆς νεὼς καὶ τὸν γάμον τῆς κόρης, 
ὧν θατέρου πάντως ἐστὶν ἀποτυχεῖν κατὰ γῆν ἐγχειροῦντα
 τὴν πρᾶξιν· καὶ ἄλλως οὐδὲ ἀκίνδυνον εἴ τι 
τούτων γίνοιτο πλησίον τῆς πόλεως, ἐκ τοῦ παραχρῆμα
 τῆς τε αἰσθήσεως καὶ τῆς ἐπιδιώξεως ἐσομένης.» </p>
</div>
<div type="section" n="9">
<p>Πολλὰ δὴ τῆς συνέσεως αὐτὸν ἐπαινέσας ἐκείνου 
μὲν ἀπηλλαττόμην, σοὶ δὲ καταμηνύων τὴν σκευωρουμένην
 πρὸς τῶν ἀλαστόρων ἐπιβουλὴν ἱκετεύω φροντίδα
 ποιεῖσθαι τοῦ σαυτόν τε καὶ τοὺς σαυτοῦ διασῴζειν.»
 <pb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Ἀπῄειν κατηφὴς τούτων ἀκούσας καὶ παντοίας
 ἔστρεφον παρ' ἐμαυτῷ βουλὰς ἕως ἐκ ταὐτομάτου 
μοι πάλιν ἐντυχὼν ὁ ἔμπορος καὶ περὶ τῶν αὐτῶν διαλεγόμενος
 σκέμματός τινος ἐνδόσιμον παρεῖχεν· ἀποκρύπτων
 γὰρ τῶν παρὰ τοῦ Τυρρηνοῦ μηνυθέντων ἅπερ ἐβουλόμην,
 ἐκεῖνο μόνον τὸ μέρος ἐξέφαινον ὡς ἁρπάσαι τις 
τῶν ἐγχωρίων διανοεῖται τὴν κόρην πρὸς ὃν οὐκ ἔστιν 
ἀξιόμαχος ἀντιτάξασθαι. </p>
</div>
<div type="section" n="2">
<p><seg type="new-citation"/> «Ἐγὼ δὲ σοὶ μᾶλλον ἂν» 
ἔφην «ἑλοίμην αὐτὴν κατεγγυῆσαι διά τε τὴν προϋπάρχουσαν
 γνῶσιν διά τε τὴν περιουσίαν, καὶ πρὸ πάντων ὅτι τὴν 
ἡμετέραν οἰκεῖν, εἰ τοῦ γάμου τύχοις, ἔφθης ἐπαγγελλόμενος,
 ὥστε εἴ σοι πάντως φίλον σπουδαστέον ἡμῖν τὸν 
ἐνθένδε ἀπόπλουν πρίν τι καὶ πρὸς τὸ ἀκούσιον προληφθῆναι
 παθόντας.» </p>
</div>
<div type="section" n="3">
<p><seg type="new-citation"/> Ὑπερήσθη τούτων ἀκούσας καὶ 
«Εὔγε, ὦ πάτερ» ἔφη, καὶ ἅμα ἐφίλει προσιὼν τὴν κεφαλὴν
 ἐπυνθάνετό τε πότε ἀνάγεσθαι κελεύοιμι, καὶ γὰρ εἰ 
μηδέπω τῆς ὥρας εἶναι τὰ πλώιμα ἀλλ' ὑπάρχειν μεταστησαμένους
 εἰς ἕτερον ὅρμον ἐπιβουλῆς τε ἐκτὸς γενέσθαι 
τῆς ὑπονοουμένης καὶ τὸ ἀκριβὲς τοῦ ἔαρος περιμεῖναι. </p>
</div>
<div type="section" n="4">
<p>»Οὐκοῦν» ἔφην «εἰ δὴ μέλλει τὸ ἐμὸν ἰσχύειν πρόσταγμα,
 τῆς ἐρχομένης ἂν βουλοίμην ἀποπλεῦσαι νυκτός». 
Καὶ ὁ μὲν «Οὕτω γενήσεται» εἰπὼν ἀπεχώρει· ἐγὼ δὲ 
οἴκαδε ἐλθὼν πρὸς μὲν τὸν Τυρρηνὸν οὐδὲ ἓν πρὸς δὲ 
τοὺς παῖδας ἔφραζον ὡς μεθ' ἑσπέραν βαθεῖαν αὖθις ἐπιβαίνειν
 δεήσει τῆς ὁλκάδος· τῶν δὲ τὸ αἰφνίδιον θαυμαζόντων <pb/>
 καὶ τὴν αἰτίαν πυνθανομένων ὑπερεθέμην εἰσαῦθις
 ἐρεῖν, «νῦν δὲ οὕτω πραχθῆναι συμφέρει» ἔλεγον. 
<lb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">Ἐπεὶ δὲ δείπνου πρὸς ὀλίγον μεταλαβόντες 
εἰς ὕπνον ἐτράπημεν, ὄναρ μοί τις πρεσβύτης ἐφαίνετο 
τὰ μὲν ἄλλα κατεσκληκὼς ἐπιγουνίδα δέ, λείψανον τῆς 
ἐφ' ἡλικίας ἰσχύος, ἀνεσταλμένου ζώματος ὑποφαίνων, 
κυνῆν μὲν τῆς κεφαλῆς ἐπικείμενος ἀγχίνουν δὲ ἅμα καὶ 
πολύτροπον περισκοπούμενος καὶ οἷον ἐκ πληγῆς τινος 
μηρὸν σκάζοντα παρέλκων. </p>
</div>
<div type="section" n="2">
<p><seg type="new-citation"/> Πλησιάσας δή μοι καὶ 
σεσηρός τι μειδιάσας «Ὦ θαυμάσιε» ἔφη, «σὺ δὲ μόνος 
ἐν οὐδενὸς λόγου μέρει τέθεισαι τὰ καθ' ἡμᾶς, ἀλλὰ πάντων
 ὅσοι δὴ τὴν Κεφαλλήνων παρέπλευσαν οἶκόν τε τὸν 
ἡμέτερον ἐπισκεψαμένων καὶ δόξαν γνῶναι τὴν ἡμετέραν 
ἐν σπουδῇ θεμένων αὐτὸς οὕτως ὀλιγώρως ἔσχηκας ὡς 
μηδὲ τοῦτο δὴ τὸ κοινὸν προσειπεῖν, ἐν γειτόνων καὶ ταῦτα 
οἰκοῦντα. </p>
</div>
<div type="section" n="3">
<p><seg type="new-citation"/> Τοιγάρτοι τούτων ὑφέξεις οὐκ εἰς μακρὰν 
τὴν δίκην καὶ τῶν ὁμοίων ἐμοὶ παθῶν αἰσθήσῃ, θαλάττῃ τε 
ἅμα καὶ γῇ πολεμίοις ἐντυγχάνων· τὴν κόρην δὲ ἣν ἄγεις 
παρὰ τῆς ἐμῆς γαμετῆς πρόσειπε, χαίρειν γὰρ αὐτῇ φησι 
διότι πάντων ἐπίπροσθεν ἄγει τὴν σωφροσύνην καὶ τέλος 
αὐτῇ δεξιὸν εὐαγγελίζεται.» </p>
</div>
<div type="section" n="4">
<p><seg type="new-citation"/> Ἀνηλάμην ὑπὸ τῆς 
ὄψεως παλλόμενος καὶ τοῦ Θεαγένους ὅ τι πέπονθα ἐρομένου
 «Τάχα» ἔφην «ὠψίσθημεν τῆς ἀναγωγῆς καὶ τεθορύβημαι
 ἀφυπνίσας πρὸς τὴν ἔννοιαν· ἀλλ' αὐτός τε <pb/> 
ἀνίστω καὶ τὰ ὄντα συσκευάζου τὴν Χαρίκλειάν τε ἐγὼ 
μετελεύσομαι.» Παρῆν ἡ παῖς ἐμοῦ τοῦτο σημήναντος 
καὶ ὁ Τυρρηνὸς αἰσθόμενος διανέστη καὶ τὸ γινόμενον ἐπυνθάνετο.
 </p>
</div>
<div type="section" n="5">
<p><seg type="new-citation"/> Κἀγὼ «Τὸ μὲν γινόμενον ἔστιν» ἔλεγον «ἡ 
σὴ συμβουλή· διαδρᾶναι πειρώμεθα τοὺς ἐπιβουλεύοντας· 
σὺ δὲ αὐτός τε σῴζοιο πρὸς τῶν θεῶν, ἀνδρῶν βέλτιστος 
περὶ ἡμᾶς γεγενημένος, καὶ τήνδε δίδου τελευταίαν χάριν· 
θῦε διαπλεύσας εἰς Ἰθάκην ὑπὲρ ἡμῶν Ὀδυσσεῖ καὶ αἴτει 
τῆς μήνιδος ἀνεῖναι τῆς καθ' ἡμῶν ἣν ἀγανακτεῖν ὡς 
παρεωραμένος τῆσδέ μοι τῆς νυκτὸς ἐπιφανεὶς ἐξηγόρευσεν.»
 Ἐπηγγέλλετο ποιήσειν οὕτω καὶ ἄχρι τῆς νεὼς 
παρέπεμπεν ἐπιδακρύων τε πλεῖστα καὶ τὸν πλοῦν ἡμῖν 
ἀπήμονά τε γενέσθαι καὶ κατὰ νοῦν ἐπευχόμενος. </p>
</div>
<div type="section" n="6">
<p><seg type="new-citation"/> Τί 
δεῖ μηκύνοντα ἐνοχλεῖν; ἄρτι φωσφόρου διαλάμψαντος ἀνηγόμεθα,
 πολλὰ μὲν τῶν ναυτῶν τὴν πρώτην ἐναντιουμένων 
τέλος δὲ πρὸς τοῦ Τυρίου τοῦ ἐμπόρου πεισθέντων λῃστρικὴν
 προαγορευθεῖσαν ἔφοδον διαδιδράσκειν εἰπόντος· 
καὶ ὁ μὲν ἐλάνθανεν τὰ ὄντα ὡς πλάσμα λέγων. </p>
</div>
<div type="section" n="7">
<p><seg type="new-citation"/> Ἡμεῖς 
δὲ πνεύμασι βιαίοις χρησάμενοι ζάλης τε ἀπροσμάχου 
καὶ κλύδωνος ἀφράστου πειραθέντες ἀπολέσθαι τε παρὰ 
μικρὸν ἐλθόντες εἰς ἄκραν τινὰ Κρητικὴν προσωκείλαμεν, 
τῶν τε πηδαλίων θάτερον ἀποβαλόντες καὶ τῆς κεραίας τὸ 
πλεῖστον συντρίψαντες· ἐδόκει οὖν ἐπισκευῆς τε ἕνεκεν 
τῆς ὁλκάδος καὶ ἡμῶν αὐτῶν ἀναλήψεως ἡμέρας τινὰς 
ἐπιμεῖναι &lt;ἐν&gt; τῇ νήσῳ. </p>
</div>
<div type="section" n="8">
<p><seg type="new-citation"/> Καὶ τούτων οὕτω γενομένων <pb/> 
ὁ πλοῦς ἡμῖν αὖθις παρηγγέλλετο πρώτην ἡμέραν τῆς 
σεληναίας μετὰ τὴν πρὸς ἥλιον σύνοδον ἐπιλαμπούσης· 
καὶ ἀναχθέντες ἤδη ζεφύρων ἐαρινῶν ὑπηχούντων ἐφερόμεθα
 νύκτα τε καὶ ἡμέραν ἐπὶ τὴν Λιβύων γῆν τοῦ κυβερνήτου
 τὴν ὁλκάδα χειραγωγοῦντος· ἔφασκε γὰρ ἐνδέχεσθαι 
μὲν εὐθυβόλως καὶ διαμπὰξ περαιωθῆναι τὸ πέλαγος τοῦ 
πνεύματος ἐπιτρέποντος ἐπείγεσθαι δὲ λαβέσθαι τινὸς 
ἠπείρου καὶ ὅρμου, πειρατικὸν εἶναι τὸ ἐκ πρύμνης ἀναφαῖνον
 ἀκάτιον ὑφορώμενος. </p>
</div>
<div type="section" n="9">
<p><seg type="new-citation"/> «Ἐξ οὗ γὰρ» ἔφη «τῆς 
Κρητικῆς ἤραμεν ἄκρας ἕπεται κατ' ἴχνος καὶ ἀπαράλλακτον
 μεταθέει τὸν ἡμέτερον πλοῦν ὥσπερ τῆς αὐτῆς 
ὁρμῆς ἐξηρτημένον, ἐφώρασά τε πολλάκις συμπαραφερόμενον,
 ἐμοῦ τὴν ναῦν ἐξεπίτηδες ἔστιν ὅτε τοῦ εὐθέος 
παρατρέποντος.» 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Τούτων εἰρημένων οἱ μὲν ἐδήχθησαν καὶ 
πρὸς ἄμυναν εὐτρεπίζεσθαι παρῄνουν, οἱ δὲ ὀλιγώρως 
εἶχον, ἔθος εἶναι φάσκοντες ἐν τοῖς πελάγεσιν ἕπεσθαι 
ταῖς ὑπερόγκοις ναυσὶ τὰς βραχυτέρας, ὥσπερ ὑπὸ 
πλείονος ἐμπειρίας ὁδηγουμένας. </p>
</div>
<div type="section" n="2">
<p><seg type="new-citation"/> Ἔτι τούτων ἐπὶ 
θάτερα γυμναζομένων ἦν μὲν ἤδη τῆς ἡμέρας ὅτε ἀρότρου 
βοῦν ἐλευθεροῖ γηπόνος, ὁ δὲ ἄνεμος τῆς ἄγαν φορᾶς 
ὤκλαζε καὶ κατ' ὀλίγον ἐνδιδοὺς ἄπρακτός τε καὶ μαλακὸς 
τοῖς ἱστίοις ἐνέπιπτε καὶ σοβῶν μᾶλλον ἢ προωθῶν τὴν 
ὀθόνην τέλος καὶ εἰς γαλήνην ἐξενικήθη καθάπερ τῷ ἡλίῳ <pb/> 
συγκαταδυόμενος, ἢ ἀληθέστερον εἰπεῖν τοῖς ἐπιδιώκουσιν 
ὑπηρετούμενος. </p>
</div>
<div type="section" n="3">
<p><seg type="new-citation"/> Οἱ γὰρ κατὰ τὴν ἄκατον ἕως μὲν 
ἡμῖν ὁ πλοῦς ὑπήνεμος ἠνύετο μακρῷ τῆς ὁλκάδος ὡς τὸ 
εἰκὸς ὑπελείποντο μείζοσι τοῖς ἱστίοις πλέον τὸ πνεῦμα 
δεχομένης· ἐπειδὴ δὲ τὴν θάλασσαν ἐστόρεσεν ἡ γαλήνη 
καὶ τὰς κώπας ἡ χρεία παρεκάλει, θᾶττον ἡμῖν ἢ ὥστε 
εἰπεῖν ἐπέστησαν ἅτε οἶμαι πρόσκωποί τε πάντες οἱ 
ἐμπλέοντες καὶ κοῦφον ἀκάτιον καὶ πρὸς εἰρεσίαν εὐπειθέστερον
 ἐλαύνοντες. 
<lb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">Ἤδη δὲ πλησιαζόντων ἀνέκραγέ τις τῶν 
συνεμβεβηκότων ἀπὸ τῆς Ζακυνθίων «Τοῦτο ἐκεῖνο, 
ἄνδρες, ἀπολώλαμεν· πειρατικὸς ὁ στόλος, Τραχίνου γνωρίζω
 τὴν ἄκατον.» </p>
</div>
<div type="section" n="2">
<p><seg type="new-citation"/> Ἐσείσθη πρὸς τὴν ἀγγελίαν ἡ 
ὁλκὰς ἔν τε γαλήνῃ κλύδωνος ἐμπέπληστο θορύβοις ὀλολυγμοῖς
 διαδρομαῖς καταιγιζομένη, τῶν μὲν εἰς τὰ κοῖλα 
τῆς νεὼς καταδυομένων τῶν δὲ προμαχεῖν ἐπὶ τῶν ἰκρίων 
ἀλλήλοις παρακελευομένων τῶν δὲ εἰς τὸ σκάφος τὸ ὑπηρετικὸν
 ἅλλεσθαι καὶ διαδρᾶναι βουλευομένων· ἕως ἐν τῷ 
μέλλειν καὶ ἄκοντας αὐτοὺς προλαβὼν ἔστησεν ὁ πόλεμος, 
τῷ προστυχόντι πρὸς ἄμυναν ὁπλίσας. </p>
</div>
<div type="section" n="3">
<p><seg type="new-citation"/> Ἐγὼ δὲ καὶ 
ἡ Χαρίκλεια τῷ Θεαγένει περιφύντες ὅλον ἐνθουσιῶντα 
πρὸς τὴν μάχην καὶ ζέοντα μόλις ἐπείχομεν, ἡ μὲν ἵνα 
μηδὲ παρὰ τὸν θάνατον ὡς ἔφασκε χωρίζοιτο ξίφει δὲ ἑνὶ <pb/> 
καὶ πληγῇ μιᾷ τοῦ πάθους ὁμοίου κοινωνήσειεν, ἐγὼ δὲ ὡς 
Τραχῖνον εἶναι τὸν ἐπιόντα ἔγνων συνοῖσον πρὸς τὰ μέλλοντά
 τι προμηθούμενος. </p>
</div>
<div type="section" n="4">
<p><seg type="new-citation"/> Ὅπερ δὴ καὶ γενέσθαι 
συνέβη· πλησιάσαντες γὰρ οἱ λῃσταὶ καὶ ἐγκάρσιοι παρελαύνοντες
 ἀποπειρώμενοί τε εἴ πως ἀναιμωτὶ γένοιντο 
ἐγκρατεῖς τῆς ὁλκάδος ἔβαλλον μὲν οὐδέπω τοῖς δὲ εἰς 
κύκλον περίπλοις οὐδαμοῦ προβαίνειν ἐπέτρεπον ἐῴκεσάν 
τε πολιορκοῦσι καὶ τὴν ναῦν ἐξ ὁμολογίας ἑλεῖν ἐσπουδακόσι.
 </p>
</div>
<div type="section" n="5">
<p><seg type="new-citation"/> Καὶ «Ὦ δυσδαίμονες» ἔφασαν «τί δή ποτε 
μαίνεσθε καὶ πρὸς οὕτως ἄμαχον καὶ ὑπερφέρουσαν ἰσχὺν 
ἐναντίας ἐπαίρετε χεῖρας καὶ προῦπτον ἀναρριπτεῖτε 
θάνατον; ἔτι φιλανθρωπευόμεθα, ἐπιτρέπομεν ὑμᾶς εἰς τὸ 
ἐφόλκιον εἰσβῆναι, καὶ σῴζεθ' ἑαυτοὺς οἷ βούλεσθε.» Οἱ 
μὲν ταῦτα προὔτεινον· οἱ δὲ ἐπὶ τῆς ὁλκάδος ἕως μὲν ἀκίνδυνον
 μάχην καὶ πόλεμον ἀναίμακτον ἠγωνίζοντο θρασεῖς 
τε ἦσαν καὶ οὐκ ἂν ἔφασαν ἐκστῆναι. 
<lb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Ἐπεὶ δέ τις τῶν λῃστῶν, ὁ τολμηρότατος, 
ἐναλάμενος εἰς τὴν ναῦν καὶ παίων τῷ ξίφει τοὺς προστυχόντας
 φόνῳ καὶ θανάτῳ κρίνεσθαι τὸν πόλεμον ἐδίδαξεν 
ἐφήλαντο δὲ καὶ οἱ λοιποὶ πάντες, τότε δὴ μετεμέλοντο οἱ 
Φοίνικες καὶ προσπεσόντες ἀπέχεσθαι σφῶν ἱκέτευον ἐφ' <pb/> 
ᾧ τε τὰ προσταχθησόμενα ποιήσειν. </p>
</div>
<div type="section" n="2">
<p><seg type="new-citation"/> Οἱ δὲ καίπερ 
ἤδη φονῶντες, αἵματος γὰρ ὄψις φρονήματος γίνεται στόμωσις,
 ἐκ προστάγματος τοῦ Τραχίνου παρ' ἐλπίδα πᾶσαν 
ἐφείδοντο τῶν ὑποπεσόντων, ἐγίνετο δὲ ἄσπονδος ἐκεχειρία 
καὶ πόλεμος ἔργοις ὁ χαλεπώτατος εἰρήνης ὀνόματι νόθῳ 
παραλυόμενος, συνθήκης βαρυτέρας πλέον ἢ τῆς μάχης 
ὁριζομένης. Σὺν ἑνὶ γὰρ χιτωνίσκῳ τῆς ὁλκάδος ἐξίστασθαι
 προηγορεύετο καὶ θάνατος τῷ παραβαίνοντι διηπειλεῖτο.
 </p>
</div>
<div type="section" n="3">
<p><seg type="new-citation"/> Ἀλλ' ἔστιν ὡς ἔοικεν ἀνθρώποις ψυχὴ πάντων 
προτιμότερον· δι' ἣν καὶ τότε οἱ Φοίνικες ἐλπίδος πλούτου 
τῆς νεὼς ἀποσυλώμενοι, καθάπερ οὐ στερούμενοι κερδαίνειν
 δὲ μέλλοντες ὅστις πρότερος τὸν ἕτερον φθάσας ἐπιβαίη
 τοῦ σκάφους ἠπείγοντο, θᾶττον ἐν τῷ βεβαίῳ τοῦ 
περιεῖναι γενέσθαι πᾶς τις ἁμιλλώμενος. 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Ἐπεὶ δὲ καὶ ἡμεῖς τῷ δόγματι πειθόμενοι 
παρῄειμεν ὁ Τραχῖνος τῆς Χαρικλείας ἐπιλαβόμενος 
«Οὐδὲν» ἔφη «πρὸς σὲ ὅδε ὁ πόλεμος, ὦ φιλτάτη, ἀλλὰ 
διὰ σὲ γεγένηται καὶ σοὶ πάλαι καὶ ἐξ οὗ γε ἀπολελοίπατε 
τὴν Ζακυνθίων ἕπομαι, τοσοῦτον ἕνεκα σοῦ καὶ πέλαγος 
καὶ κίνδυνον ἀναδεξάμενος· ὥστε θάρσει καὶ ἴσθι δέσποινα 
σὺν ἡμῖν τῶνδε ἁπάντων ἐσομένη.» </p>
</div>
<div type="section" n="2">
<p><seg type="new-citation"/> Ταῦτα ἐκεῖνος 
μὲν ἔλεγεν, ἡ δέ (ἔστι γὰρ χρῆμα σοφώτατον) καιρὸν διαθέσθαι
 δραστήριος ἅμα δέ τι καὶ τῆς ἐμῆς ὑποθήκης <pb/> 
ἀνύουσα, τὸ κατηφὲς ἐκ τῶν περιεστηκότων τοῦ βλέμματος
 ἀπεσκευασμένη καὶ πρὸς τὸ ἐπαγωγότερον ἐκβιασαμένη
 «Ἀλλὰ θεοῖς μὲν» ἔφη «χάρις τοῖς τὰ φιλανθρωπότερα
 περὶ ἡμῶν ἐπὶ νοῦν τὸν σὸν ἄγουσιν. </p>
</div>
<div type="section" n="3">
<p><seg type="new-citation"/> Εἰ δὲ 
βούλει με τῷ ὄντι θαρσοῦσαν καὶ ἔχειν καὶ μένειν, πρώτην 
δίδου ταύτην αἴσθησιν τῆς σῆς εὐνοίας· ἀδελφὸν τουτονὶ 
τὸν ἐμὸν καὶ πατέρα περίσῳζε μηδὲ ἐπίτρεπε τὴν ναῦν 
ἀπολιπεῖν, ὡς οὐκ ἔστιν ὅπως βιώσομαι τούτων χωριζομένων.»
 Καὶ ἅμα λέγουσα τοῖς γόνασι προσέπιπτεν καὶ 
εἴχετο ἐπὶ πλεῖστον ἱκετεύουσα, τοῦ Τραχίνου ταῖς περιπλοκαῖς
 ἐντρυφῶντος καὶ τὴν ὑπόσχεσιν ἐπίτηδες παρέλκοντος.
 </p>
</div>
<div type="section" n="4">
<p><seg type="new-citation"/> Ὡς δὲ ὑπό τε τῶν δακρύων πρὸς οἶκτον 
ἤγετο καὶ ὑπὸ τῶν βλεμμάτων πρὸς τὸ ὑπήκοον ἐδουλοῦτο,
 τὴν κόρην ἀναστήσας «Τὸν μὲν ἀδελφὸν» ἔφη 
«δωροῦμαί σοι καὶ μάλα χαίρων, ὁρῶ γὰρ νεανίσκον 
ἀνδρείας ἀνάμεστον καὶ βίῳ τῷ ἡμετέρῳ συντελεῖν ἐπιτήδειον·
 ὅδε δὲ ὁ πρεσβύτης, ἄχθος τηνάλλως, εἰς χάριν 
μόνην τὴν σὴν περιέστω.» 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Τούτων καὶ λεγομένων καὶ γινομένων ὁ 
μὲν ἥλιος ἀκριβῶς εἰς δυσμὰς περιελθὼν τὸ μεταίχμιον 
ἡμέρας καὶ νυκτὸς σκιόφως ἀπετέλεσεν, ἡ θάλασσα δὲ 
αἰφνίδιον ἐτραχύνετο τάχα μὲν τροπὴν ἐκ τοῦ καιροῦ <pb/> 
λαβοῦσα τάχα δέ που καὶ τύχης τινὸς βουλήματι μεταβληθεῖσα·
 </p>
</div>
<div type="section" n="2">
<p><seg type="new-citation"/> καὶ βόμβος ἀνέμου κατιόντος ἠκούετο καὶ 
ὅσον οὔπω πνεῦμα λάβρον τε καὶ βίαιον αὐτόθεν ἐμπεσὸν 
ἀπροσδοκήτου θορύβου τοὺς λῃστὰς ἐνεπεπλήκει, τὴν μὲν 
ἰδίαν ἄκατον ἀπολιπόντας κατὰ δὲ τὴν ὁλκάδα πρὸς τῇ 
διαρπαγῇ τοῦ φόρτου καταληφθέντας ὅπη τε χρήσονται 
τῷ μεγέθει τῆς νεὼς ἀπείρως ἔχοντας. </p>
</div>
<div type="section" n="3">
<p><seg type="new-citation"/> Τοιγάρτοι 
πᾶν μὲν ναυτιλίας μέρος ὑπὸ τοῦ προστυχόντος ἐσχεδιάζετο
 τέχνην δὲ ἄλλος ἄλλην αὐτοδίδακτος ἐθρασύνετο, 
τῶν μὲν τὰ ἱστία τεταραγμένως ἀνιμώντων τῶν δὲ τοὺς 
κάλως ἀπείρως κατανεμόντων, καὶ ὁ μέν τις τὴν πρώραν 
ἀδοκίμαστος ἐκληροῦτο ὁ δὲ τὴν πρύμναν εἶχε καὶ τοὺς 
αὐχένας. </p>
</div>
<div type="section" n="4">
<p><seg type="new-citation"/> Οὐχ ἥκιστα γοῦν· ἡμᾶς εἰς τὸν ἔσχατον τῶν 
κινδύνων ἐνέβαλλεν οὐ τὸ βίαιον τοῦ κλύδωνος, οὔπω γὰρ 
ὁλοσχερῶς ἐκτετάρακτο, ἀλλὰ τὸ ἄτεχνον τοῦ κυβερνῶντος 
ἀντισχόντος μὲν ἐφ' ὅσον ἡμερινοῦ φωτὸς ἀπαύγασμα 
περιέλαμπεν ἀπειπόντος δὲ τοῦ σκότους ἐκνικήσαντος. </p>
</div>
<div type="section" n="5">
<p>Ἤδη δὲ βαπτιζομένων καὶ καταδῦναι μικρὸν ἀπολειπόντων
 ἐπεχείρουν μὲν τὴν πρώτην ἔνιοι τῶν λῃστῶν εἰς 
τὴν ἰδίαν αὐτῶν μετεισβαίνειν ἄκατον, ἔπειτα ἐπεῖχον 
ὑπό τε τοῦ κλύδωνος ἐκκρουόμενοι καὶ τοῦ Τραχίνου πείθοντος
 ὡς μυρίοις σκάφεσιν εὐπορωτέροις ἐξέσται γενέσθαι
 τὴν ὁλκάδα καὶ τὸν ἐνόντα πλοῦτον διασῴζουσι· </p>
</div>
<div type="section" n="6">
<p>καὶ τέλος καὶ τὸ καλώδιον ἐξ οὗ τῆς νεὼς ἐξήρτητο <pb/> 
διέκοψεν ἄλλον χειμῶνα τοῦτον ἐφέλκεσθαι σφᾶς διατεινόμενος,
 καὶ ἅμα καὶ τοῦ μέλλοντος ἀσφαλοῦς προνοεῖν 
ὑφηγούμενος, εἶναι γὰρ ὕποπτον ἀμφοτέραις προσπλεῦσαί 
ποι ταῖς ναυσί, τῶν ἐμπλευσάντων θατέρᾳ πάντως ἐπιζητηθησομένων.
 </p>
</div>
<div type="section" n="7">
<p><seg type="new-citation"/> Ἐδόκει τε εἶναι πιθανὸς καὶ δυοῖν δι' 
ἑνὸς τὸ παρὸν εὐδοκιμεῖν, βραχείας ῥᾳστώνης αἰσθομένων 
ἐξ οὗ τὴν ἄκατον ἐχώρισεν, οὐ μὴν παντάπασι τῶν δεινῶν
 ἀπαλλαγέντων ἀλλὰ τρικυμίαις τε ἐπαλλήλοις ἐλαυνομένων
 καὶ πολλὰ τῆς νεὼς ἀποβαλλόντων καὶ κινδύνου πᾶν 
εἶδος ὑφισταμένων, ἕως, ἐκείνης τε τῆς νυκτὸς μόλις διαδραμούσης
 καὶ πρὸς τῆς ἐχομένης ἡμέρας, περὶ δείλην ἀκτῇ τινι 
κατὰ τὸ στόμιον τοῦ Νείλου τὸ Ἡρακλεωτικὸν προσωκείλαμεν 
</p>
</div>
<div type="section" n="8">
<p>καὶ γῆς Αἰγυπτίας ἀβουλήτως οἱ δυσδαίμονες ἐπιβαίνομεν,
 οἱ μὲν ἄλλοι χαίροντες ἡμεῖς δὲ ἀνιώμενοι καὶ πολλὰ 
τῆς σωτηρίας τὴν θάλατταν ὀνειδίζοντες, ὡς ἀνυβρίστου 
θανάτου φθονήσασαν καὶ φοβερωτέρᾳ γῇ καὶ προσδοκίᾳ παραδοῦσαν
 ἀθέσμοις βουλήμασι λῃστῶν ἐκκειμένους. </p>
</div>
<div type="section" n="9">
<p><seg type="new-citation"/> Οἷα 
γὰρ καὶ ἐπεχείρουν οὔπω σχεδὸν τῆς γῆς ἐπιβεβηκότες οἱ 
ἀλιτήριοι· χαριστήρια δῆθεν Ποσειδῶνι θύειν βούλεσθαι 
φήσαντες οἶνον μὲν Τύριον καὶ ἄλλα ἄττα τῆς νεὼς ἐξεκόμιζον
 βοσκήματα δὲ ἐκ τῶν πέριξ χωρίων τοὺς ὠνησομένους 
ἀπέστελλον, ἀργύριόν τε ὅσον πλεῖστον ἐγχειρίσαντες καὶ 
τίμημα τὸ πρῶτον αἰτούμενον διδόναι κελεύσαντες. 
<lb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">Ὡς δὲ ἐκεῖνοί τε τάχιστα παρῆσαν ὅλην 
προβάτων ἀγέλην καὶ συῶν ἐλαύνοντες· οἵ τε κατὰ χώραν <pb/> 
μείναντες ὑποδεξάμενοι πυράν τε ἐξῆπτον καὶ τὰ θύματα 
δείραντες ηὐτρέπιζον τὴν εὐωχίαν, ὁ Τραχῖνος ἰδίᾳ με 
καὶ τῶν ἄλλων εἰς ἀνήκοον παραλαβὼν «Ὦ πάτερ» ἔφη, 
«θυγατέρα τὴν σὴν ἐμαυτῷ γαμετὴν ἐμνηστευσάμην καὶ τοὺς 
γάμους ὡς ὁρᾷς ἑστιᾶν μέλλω τήμερον, ἑορτῶν τὴν ἡδίστην 
θυσίᾳ τῇ τῶν θεῶν ἐπισυνάπτων. </p>
</div>
<div type="section" n="2">
<p><seg type="new-citation"/> Ὅπως οὖν μὴ αὐτός 
τε ἀνήκοος στυγνότερον συμποσιάζῃς ἥ τε παῖς διὰ σοῦ 
μαθοῦσα δέξηται χαίρουσα τὸ ἐσόμενον, ἐδικαίωσα προειπεῖν
 σοι τὴν ἐμαυτοῦ γνώμην, οὐ βεβαιωθῆναι παρά σου 
ταύτην βουλόμενος, ἔχω γάρ μοι κατεγγυῶσαν τὸ βούλημα 
τὴν ἐξουσίαν, ἀλλ' αἴσιον ἄλλως καὶ εὐπρεπὲς δοκιμάζων 
εὐπειθεστέραν εὐτρεπίσαι τὴν νύμφην, διὰ τοῦ φύντος 
προμαθοῦσαν τὸν γάμον.» Ἐπῄνουν τὰ εἰρημένα καὶ χαίρειν
 ἐνεδεικνύμην τοῖς τε θεοῖς χάριν ὁμολογεῖν ἥτις 
μεγίστη, τοῖς ἄνδρα τὸν δεσποτεύοντα τῆς θυγατρὸς 
ἀποφήνασιν. 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">Ἀποχωρήσας τε μικρὸν καί τινα τῶν πρακτέων
 ἔννοιαν ἐπ' ἐμαυτοῦ φροντίσας, ἐπανελθὼν ἱκέτευον 
σεμνότερον τελεσθῆναι τὰ δρώμενα καὶ θάλαμον ἀποφῆναι 
τῇ κόρῃ τὴν ὁλκάδα, ἐπεισιέναι [δὲ] μηδένα μηδὲ διοχλεῖν 
κελεύσαντα ὡς ἂν καὶ κόσμου τοῦ νυμφικοῦ καὶ τῆς ἄλλης 
εὐπρεπείας ἐπιμεληθῆναι κατὰ καιρὸν ἐγγένοιτο «καὶ γὰρ <pb/> 
ἂν εἴη πάντων ἀτοπώτατον τὴν εὐγενείᾳ καὶ πλούτῳ κομῶσαν
 καὶ τὸ μέγιστον Τραχίνου γαμετὴν ἐσομένην μηδὲ ἀφ' 
ὧν ἔξεστιν ἁβρύνεσθαι, εἰ καὶ τὰ λαμπρότερα τῆς γαμηλίου 
πομπῆς ὁ καιρὸς ἡμᾶς καὶ ὁ τόπος ἀφῄρηται.» </p>
</div>
<div type="section" n="2">
<p><seg type="new-citation"/> Διεχεῖτο 
πρὸς ταῦτα ὁ Τραχῖνος καὶ χαίρων οὕτω προστάξειν ἐπηγγέλλετο,
 καὶ προσέταξεν αὐτίκα πάντα κομισαμένους ὧν 
χρήζοιεν τοῦ λοιποῦ τῇ νηὶ μὴ πλησιάζειν. Καὶ οἱ μὲν 
τὰ ἐντεταλμένα ἔπραττον, ἐξεφόρουν τραπέζας κρατῆρας 
τάπητας παραπετάσματα, Σιδωνίων ἔργα χειρῶν καὶ 
Τυρίων, τἄλλα οἷς δεῖπνον ὑπηρετεῖται πάντα ἀφειδῶς, 
καὶ ἐπὶ τῶν ὤμων ἀκόσμως ἐξετίθεντο, πλοῦτον ὃν πολλοὶ 
πόνοι καὶ φειδωλοὶ συνήθροισαν ἀσώτῳ συμποσίῳ τῆς 
τύχης ἐνυβρίσαι παραδούσης. </p>
</div>
<div type="section" n="3">
<p><seg type="new-citation"/> Ἐγὼ δὲ τὸν Θεαγένην 
παραλαβὼν καὶ παρὰ τὴν Χαρίκλειαν ἐλθὼν εὑρών τε 
δεδακρυμένην «Ὦ θύγατερ» ἔφην, «εἰωθότα μέν σοι καὶ 
οὐ ξένα· θρηνεῖς δ' οὖν ὅμως ἃ καὶ πρότερον ἤ τι καινότερον;»
 </p>
</div>
<div type="section" n="4">
<p><seg type="new-citation"/> Ἡ δὲ «Πάντα μὲν» ἔφη, «πρὸ πάντων δὲ 
τὰ προσδοκώμενα κατὰ τὴν ἐμοὶ Τραχίνου πολεμίαν 
εὔνοιαν ἣν εἰκὸς ἐκείνῳ τὸν καιρὸν ἐπιτεῖναι, φιλεῖ γὰρ 
εὐημερία παράλογος ὕβρεως ἔργα προκαλεῖσθαι. Τραχῖνος 
μὲν οὖν καὶ ὁ Τραχίνου στυγητὸς ἔρως οἰμώξεται, θανάτου 
μοι προλήψει περιγραφησόμενος, ἐμὲ δὲ ἥ τε σὴ ἔννοια 
καὶ ἡ Θεαγένους, εἰ πρὸ τοῦ τέλους χωρισθήσομαι, πρὸς 
θρήνους κατήγαγε.» </p>
</div>
<div type="section" n="5">
<p><seg type="new-citation"/> «Τὰ ὄντα» ἔφην «εἰκάζεις· 
ὁ γὰρ Τραχῖνος εἰς γάμον τὸν αὐτοῦ τε καὶ σὸν ἀπὸ τῆς <pb/> 
θυσίας μεταποιεῖ τὴν εὐωχίαν, ἐμοί τε ὡς πατρὶ τὴν βουλὴν
 ἐξηγόρευσεν, εἰδότι μὲν αὐτοῦ καὶ πάλαι τὴν ἐπὶ σοὶ 
μανιώδη κίνησιν ἐξ ὧν ὁ Τυρρηνός μοι κατὰ τὴν Ζακυνθίων
 διείλεκτο, σιωπῶντι δὲ πρὸς ὑμᾶς ὡς ἂν τοῖς μέλλουσιν
 ἀλγεινοῖς μὴ προκάμνοιτε τὰς γνώμας, ἐνδεχόμενον 
καὶ διαδρᾶναι τὴν ἐπιβουλήν. </p>
</div>
<div type="section" n="6">
<p><seg type="new-citation"/> Ἐπεὶ δέ, ὦ παῖδες, πρὸς 
τοῦτο μὲν ὁ δαίμων ἀντέπραξεν ἐν αὐτοῖς δὲ τοῖς δεινοῖς 
ἐμβεβήκαμεν, φέρε τι γενναῖον καὶ ἀπότομον ἐγχειρήσαντες 
ὁμόσε τῇ ἀκμῇ τοῦ κινδύνου χωρήσωμεν, ἢ τὸ εἶναι γενναίως
 καὶ ἐλευθέρως κατορθώσοντες ἢ τὸ τεθνάναι σωφρόνως
 καὶ ἀνδρείως κερδήσοντες.» 
<lb/> </p>
</div>
</div>
<div type="chapter" n="30">
<div type="section" n="1">
<p rend="indent(1)">Ὡς δὲ ποιήσειν ὅτι ἂν κελεύω καθυπέσχοντο, 
ὑποθέμενος τὸ πρακτέον ἐκείνους μὲν ἀπολείπω διασκευαζομένους
 ἐπὶ δὲ τὸν δευτερεύοντα Τραχίνου λῃστήν, ἐκαλεῖτο
 δὲ οἶμαι Πέλωρος, ἀφικόμενος ἔχειν τι φράζειν 
αὐτῷ κερδαλεώτατον ἔλεγον· ἐκείνου δὲ ἑτοίμως ὑπακούσαντος
 καὶ οὗ μηδεὶς ἀκροάσεται παραγαγόντος «Ἀκούοις 
ἂν» ἔφην, «ὦ τέκνον, ἐπιτετμημένως· τὸ γὰρ στενὸν τοῦ 
καιροῦ πολυλογίαν οὐκ ἐπιδέχεται. </p>
</div>
<div type="section" n="2">
<p><seg type="new-citation"/> Ἐρᾷ σου θυγάτηρ 
ἡ ἐμή, καὶ θαυμαστὸν οὐδέν· ἡττήθη τοῦ βελτίονος· ὑφορᾶται
 δὲ τὸν λῄσταρχον ὡς εἰς γάμον παρασκευάζοντα τὸ 
συμπόσιον, καὶ γάρ τι καὶ τοιοῦτο ἐνέφηνεν, εὐπρεπέστερον <pb/>
 αὐτὴν κοσμηθῆναι προστάξας. Ὅρα δὴ πῶς ἂν τοῦτο 
διακρούσαιο καὶ σαυτῷ μᾶλλον τὴν παῖδα περιποιήσειας, 
φησὶ γὰρ ἀποθανεῖσθαι πρότερον ἢ Τραχίνῳ γαμηθήσεσθαι.»
 </p>
</div>
<div type="section" n="3">
<p><seg type="new-citation"/> Καὶ ὃς «Θάρσει» ἔφη· «πάλαι γάρ τοι καὶ 
αὐτὸς τῇ κόρῃ προσπεπονθὼς ἐφοδίου λαβέσθαι τινὸς 
ηὐχόμην, ὥστε ἢ παραχωρήσει μοι Τραχῖνος ἑκὼν εἰς τὰ 
πρωτεῖα τῆς νύμφης ἃ χρεωστοῦμαι προεμβάτης τῆς ὁλκάδος
 γεγονώς, ἢ πικρόγαμος ἔσται πρὸς τῆσδε τῆς δεξιᾶς 
ἃ προσήκει παθών.» Ἀπέτρεχον τούτων ἀκούσας ὡς μή 
τινα ἐγγενέσθαι ὑπόνοιαν, καὶ τοὺς παῖδας ἥκων ἐθάρρυνον,
 ὁδῷ βαδίζειν τὴν σκέψιν εὐαγγελιζόμενος. 
<lb/> </p>
</div>
</div>
<div type="chapter" n="31">
<div type="section" n="1">
<p rend="indent(1)">Ἐδειπνοῦμεν ὀλίγον ὕστερον καὶ ὅτε διαβεβρεγμένους
 ἤδη καὶ πρὸς τὸ ὑβριστικώτερον παραφερομένους
 ᾐσθόμην, ἠρέμα πρὸς τὸν Πέλωρον (ἐκείμην δὲ αὐτοῦ 
πλησίον ἐπιτηδεύσας) «Εἶδες» ἔφην «ὅπως ἡ κόρη 
κεκόσμηται;» Τοῦ δὲ «Οὐδαμῶς» εἰπόντος, «Καὶ μὴν 
ἔξεστιν» εἶπον «εἰ λάθρα παρέλθοις εἰς τὴν ναῦν· οἶσθα 
γὰρ ὡς καὶ τοῦτο διεκώλυσεν ὁ Τραχῖνος· αὐτὴν τὴν 
Ἄρτεμιν ὄψει προκαθημένην. Ἀλλ' ὅπως τὸ παρὸν θεάσῃ 
σωφρόνως, μὴ σαυτῷ τε κἀκείνῃ θάνατον προξενήσῃς.» </p>
</div>
<div type="section" n="2">
<p>Ὁ δὲ μηδὲν μελλήσας ὥς τινος τῶν ἀναγκαίων ἐπείγοντος
 ἀνίσταται καὶ λαθὼν εἰστρέχει τε εἰς τὴν ὁλκάδα 
καὶ ἰδὼν τὴν Χαρίκλειαν δάφνης τε φέρουσαν ἐπὶ τῆς 
κεφαλῆς στέφανον καὶ χρυσοϋφεῖ στολῇ καταυγάζουσαν 
(τὴν γὰρ ἐκ Δελφῶν ἱερὰν ἐσθῆτα ἠμφίεστο ὡς ἢ νικητήριον <pb/>
 ἢ ἐντάφιον ἐσομένην) καὶ τἄλλα περὶ αὐτὴν φαιδρυνόμενα
 καὶ σχῆμα παστάδος ἀπομιμούμενα, διακαίεται 
ὡς εἰκὸς τῇ θέᾳ, πόθου τε ὁμοῦ καὶ ζήλου προσπεσόντων, 
καὶ δῆλος ἦν αὐτόθεν ἐπανήκων ἀπὸ τοῦ βλέμματος ἐμμανές
 τι διανοούμενος. </p>
</div>
<div type="section" n="3">
<p><seg type="new-citation"/> Οὔπω γὰρ σχεδόν τι κατακλινεὶς
 «Ἐγὼ δὲ» ἔφη «τὸ γέρας τὸ προεμβατήριον τίνος 
ἕνεκεν οὐχὶ κομίζομαι;» «Ὅτι» ἔφη ὁ Τραχῖνος «οὐκ 
ᾔτησας· ἀλλ' οὐδὲ νέμησις οὐδέπω προὐτέθη τῶν εἰλημμένων.»
 Καὶ ὃς «Οὐκοῦν αἰτῶ τὴν κόρην τὴν αἰχμάλωτον.»
 Τοῦ Τραχίνου δὲ «Παρ' αὐτὴν ὃ βούλει λάμβανε» 
εἰπόντος ὁ Πέλωρος ὑπολαβὼν «Καταλύεις οὖν τὸν λῃστρικὸν
 νόμον ὃς τῷ πρώτῳ νηὸς ἐπιβάντι πολεμίας καὶ τὸν 
ὑπὲρ πάντων ἀγῶνα προκινδυνεύσαντι τοῦ κατὰ βούλησιν 
ἐκλογὴν ἀπένειμεν.» </p>
</div>
<div type="section" n="4">
<p><seg type="new-citation"/> «Οὐ τοῦτον» εἶπεν ὁ Τραχῖνος,
 «ὦ βέλτιστε, καταλύω ἀλλ' ἑτέρῳ νόμῳ διισχυρίζομαι, 
τοὺς ὑπηκόους εἴκειν τοῖς ἄρχουσι κελεύοντι· πέπονθα 
δή τι πρὸς τὴν κόρην καὶ γαμετὴν ἐμαυτῷ λαμβάνων προτιμηθῆναι
 δικαιῶ, σὺ δὲ εἰ μὴ τὸ κελευόμενον πράττοις 
οὐκ εἰς μακρὰν οἰμώξῃ τῷδε τῷ κρατῆρι βαλλόμενος.» Ὁ δὲ 
Πέλωρος ἀπιδὼν εἰς τοὺς παρόντας «Ὁρᾶτε» ἔφη 
«τἀπίχειρα τῶν πόνων; οὕτω καὶ ὑμῶν ἕκαστος τοῦ γέρως 
ποτὲ στερηθήσεται καὶ τοῦ τυραννικοῦ τούτου νόμου πειραθήσεται.»
 <pb/> </p>
</div>
</div>
<div type="chapter" n="32">
<div type="section" n="1">
<p rend="indent(1)">Τί ἦν ἰδεῖν τὸ ἐντεῦθεν, ὦ Ναυσίκλεις; 
θαλάττῃ προσείκασας ἂν τοὺς ἄνδρας αἰφνιδίῳ σπιλάδι 
κατασεισθέντας, οὕτως ἀλόγιστος ὁρμὴ πρὸς ἄφραστον 
αὐτοὺς ἤγειρε τάραχον, ἅτε οἴνῳ καὶ θυμῷ κατόχους 
γεγενημένους. Οἱ μὲν γὰρ ὡς τοῦτον οἱ δὲ ὡς ἐκεῖνον 
ἀποκλίναντες οἱ μὲν αἰδεῖσθαι τὸν ἄρχοντα οἱ δὲ μὴ καταλύεσθαι
 τὸν νόμον ἐθορύβουν. </p>
</div>
<div type="section" n="2">
<p><seg type="new-citation"/> Καὶ τέλος ὁ μὲν Τραχῖνος
 ἐπανατείνεται ὡς τῷ κρατῆρι πατάξων τὸν Πέλωρον,
 ὁ δέ, προπαρεσκεύαστο γάρ, ἐγχειριδίῳ φθάνει διελαύνων
 τὸν μαζόν. Καὶ ὁ μὲν ἔκειτο καιρίᾳ βεβλημένος, τοῖς 
λοιποῖς δὲ ἄσπονδος ἐτέτατο πόλεμος ἔπαιόν τε συμπεσόντες
 ἀλλήλους ἀφειδῶς, οἱ μὲν ὡς ἐπαμύνοντες τῷ 
ἄρχοντι οἱ δὲ ὡς τοῦ Πελώρου σὺν τῷ δικαίῳ προασπίζοντες.
 </p>
</div>
<div type="section" n="3">
<p><seg type="new-citation"/> Καὶ ἦν οἰμωγὴ μία ξύλοις λίθοις κρατῆρσι 
δαλοῖς τραπέζαις βαλλόντων καὶ βαλλομένων. Ἐγὼ δὲ ὡς 
πορρωτάτω χωρίσας ἐμαυτὸν ἐπί τινος λόφου θέαν ἀκίνδυνον
 ἐμαυτῷ κατένεμον. Οὐ μὴν οὐδὲ Θεαγένης ἀπόλεμος 
ἦν οὐδὲ ἡ Χαρίκλεια, τὰ γὰρ συγκείμενα πράττοντες ὁ μὲν 
ξιφήρης θατέρῳ τὰ πρῶτα μέρει συνεμάχει παντάπασιν 
ἐνθουσιῶντι προσεοικώς, ἡ δὲ ὡς συνερρωγότα τὸν πόλεμον
 εἶδεν ἀπὸ τῆς νεὼς ἐτόξευεν εὔσκοπά τε καὶ μόνου 
τοῦ Θεαγένους φειδόμενα. </p>
</div>
<div type="section" n="4">
<p><seg type="new-citation"/> Καὶ ἔβαλλεν οὐ καθ' ἓν τῆς 
μάχης μέρος, ἀλλ' ὅντινα πρῶτον ἴδοι τοῦτον ἀνήλισκεν, 
αὐτὴ μὲν οὐχ ὁρωμένη ἀλλὰ ῥᾳδίως πρὸς τὴν πυρκαϊὰν <pb/> 
τοὺς ἐναντίους κατοπτεύουσα, τῶν δὲ ἀγνοούντων τὸ κακὸν 
καὶ δαιμονίους εἶναι τὰς πληγὰς ἐνίων ὑπονοούντων, ἕως 
τῶν ἄλλων πεσόντων μόνος ὁ Θεαγένης ὑπελείφθη τῷ 
Πελώρῳ μονομαχῶν, ἀνδρὶ τὰ πάντα γενναίῳ καὶ φόνοις 
ἐγγεγυμνασμένῳ παμπόλλοις, οὐδὲν οὐδὲ τῆς Χαρικλείου 
τοξείας ἐπαμύνειν ἔτι δυναμένης, ὠδινούσης μὲν εἰς τὴν 
βοήθειαν δεδοικυίας δὲ τὴν ἀποτυχίαν, αὐτοσχεδίου καὶ ἐν 
χερσὶ τῆς μάχης αὐτοῖς ὠθουμένης. </p>
</div>
<div type="section" n="5">
<p><seg type="new-citation"/> Οὐ μὴν εἰς τέλος 
γε ἀντέσχεν ὁ Πέλωρος· ὡς γὰρ ἀποροῦσα πρὸς τὴν ἐνέργειον
 συμμαχίαν ἡ Χαρίκλεια λόγον ἐπίκουρον τῷ Θεαγένει 
ἐτόξευσεν «Ἀνδρίζου, φίλτατε» βοήσασα, ἐνταῦθα ἤδη 
μακρῷ τὸν Πέλωρον ὑπερεῖχεν ὁ Θεαγένης ὥσπερ ἰσχὺν 
αὐτῷ καὶ θάρσος τῆς φωνῆς διακονούσης καὶ ὅτι τῆς μάχης 
περίεστι τὸ ἔπαθλον μηνυούσης. </p>
</div>
<div type="section" n="6">
<p><seg type="new-citation"/> Ἐγείρας γὰρ τὸ 
φρόνημα πολλοῖς ἤδη τοῖς τραύμασι πεπιεσμένος ἐφήλατό 
τε τῷ Πελώρῳ καὶ τῇ κεφαλῇ τὸ ἐγχειρίδιον ἐπιβαλὼν τῆς 
μὲν ἀπέτυχεν, ἐκείνου μικρὸν ἀποκλίναντος, ἄκρον δὲ τὸν 
ὦμον παραξέσας τὴν χεῖρα κατὰ τὴν συμβολὴν τοῦ ἀγκῶνος
 ἀπέκοπτε· κἀκ τοῦδε ὁ μὲν ἐτράπη πρὸς φυγήν, ὁ δὲ 
ἐδίωκε. 
<lb/> </p>
</div>
</div>
<div type="chapter" n="33">
<div type="section" n="1">
<p rend="indent(1)">Καὶ τὰ μὲν ἄλλα τῶν μετὰ ταῦτα οὐκ ἔχω 
λέγειν πλὴν ὅτι γε ἐμὲ μὲν ἔλαθεν ἐπανελθὼν ἐγκαταμείναντα <pb/>
 τῷ λόφῳ καὶ οὐ θαρσήσαντα τῆς νυκτὸς ἐπιμίξαι 
χωρίῳ πολεμουμένῳ, τὴν Χαρίκλειαν δὲ οὐδαμῶς· ἀλλ' 
εἶδον ἡμέρας γενομένης τὸν μὲν ἴσα καὶ νεκρῷ προκείμενον
 τὴν δὲ προσκαθημένην καὶ θρηνοῦσαν καὶ βούλεσθαι μὲν 
ἐπισφάττειν ἑαυτὴν ἐνδεικνυμένην ὑπὸ δὲ ὀλίγης ἐλπίδος 
τοῦ τάχα ἂν καὶ περιγενέσθαι τὸν νεανίσκον ἐπεχομένην. </p>
</div>
<div type="section" n="2">
<p>Οὐδὲ ἔφθην ὁ δυσδαίμων εἰπεῖν τε καὶ μαθεῖν οὐδὲ 
ἐπικουφίσαι παραμυθίᾳ τὴν συμφορὰν οὐδὲ τὰ ἐνδεχόμενα 
ἐπιμεληθῆναι, τὰ ἐκ θαλάττης κακὰ τῶν ἐκ γῆς ἀδιαστάτως
 διαδεξαμένων. Ἄρτι γὰρ ἐμοῦ ὅτε ἡμέραν εἶδον τὸν 
λόφον κατιόντος, λῃστρικὸν Αἰγυπτίων πλῆθος ἐκ τοῦ ὑπερτείνοντος
 ὄρους, ὡς ἐῴκει, κατέτρεχεν, εἶχέ τε ἤδη τοὺς 
νέους καὶ ἀπῆγε μικρὸν ὕστερον, ὅσα φέρειν ἐδύνατο τῆς 
νεὼς ἐπικομιζόμενον. </p>
</div>
<div type="section" n="3">
<p><seg type="new-citation"/> Ἐγὼ δὲ τηνάλλως πόρρωθεν 
εἱπόμην ὀδυρόμενος τὰς ἐμαυτοῦ τε κἀκείνων τύχας οὔτε 
δὲ ἐπαμύνειν ἔχων οὔτε ἐπιμίγνυσθαι δοκιμάζων, εἰς ἐπικουρίας
 ἐλπίδα ἐμαυτὸν ταμιευόμενος. Οὐ μὴν ἐπήρκεσά 
γε, πόθεν; ἀπολειφθεὶς μὲν τότε τοῦ γήρως ἐμποδίσαντος 
ἐν τοῖς ὀρθίοις συνεκδραμεῖν τοῖς Αἰγυπτίοις, ἐπί τε τοῦ 
παρόντος εἰς τὴν ἀνεύρεσιν τέως τῆς θυγατρὸς θεῶν μὲν 
εὐμενείᾳ σῇ δέ, ὦ Ναυσίκλεις, εὐνοίᾳ χρησάμενος, αὐτὸς 
δὲ οὐδὲν ἐρανισάμενος θρήνων δὲ μόνων τῶν ἐπ' αὐτῆς 
καὶ ὀδυρμῶν ἀφθόνων χαριζόμενος.» </p>
</div>
<div type="section" n="4">
<p><seg type="new-citation"/> Ἐπὶ τούτοις 
ἐδάκρυε μὲν αὐτὸς ἐδάκρυον δὲ οἱ παρόντες καὶ εἰς θρῆνον <pb/>
 ἡδονῇ τινι σύγκρατον μετεβέβλητο τὸ συμπόσιον, ἐπίφορον
 γάρ τι πρὸς δάκρυον οἶνος· ἕως ὁ Ναυσικλῆς ἐπιθαρσύνων
 τὸν Καλάσιριν «Ὦ πάτερ» ἔφη, «σὺ δὲ εἰς 
τὸ ἑξῆς γοῦν εὔθυμος εἶναι τὴν μὲν θυγατέρα ἤδη τήνδε 
κεκομισμένος τὸν παῖδα δὲ ἰδεῖν ὑπὸ τῆς νυκτὸς μόνης 
εἰργόμενος· εἰς ἕω γὰρ ἀφιξόμεθα πρὸς τὸν Μιτράνην 
καὶ πάντα τρόπον λύσασθαί σοι τὸν ἄριστον Θεαγένην 
πειρασόμεθα.» </p>
</div>
<div type="section" n="5">
<p><seg type="new-citation"/> «Βουλοίμην ἂν» εἶπεν ὁ Καλάσιρις· 
«νῦν δὲ ὥρα γε διαλύειν τὸ συμπόσιον· μνήμη τοῦ δαιμονίου
 γινέσθω καὶ τὰς λυτηρίους τις σπονδὰς περιαγέσθω.» 
<lb/> </p>
</div>
</div>
<div type="chapter" n="34">
<div type="section" n="1">
<p rend="indent(1)">Ἐκ τούτου περιήγοντο μὲν αἱ σπονδαὶ διελύετο
 δὲ τὸ συμπόσιον· ὁ Καλάσιρις δὲ τὴν Χαρίκλειαν 
ἐσκοπεῖτο καὶ ὡς τὴν πάροδον τοῦ πλήθους παρατηρῶν 
οὐκ ἐφεύρισκεν, ὀψέ τινος γυναίου φράσαντος εἰς τὸ ἄδυτον
 παρελθὼν καταλαμβάνει τοῖς ἴχνεσι τοῦ ἀγάλματος 
προσπεφυκυῖαν καὶ εὐχῆς τε μακρᾷ παρολκῇ καὶ λύπης 
προσβολῇ πρὸς ὕπνον βαθὺν ὀλισθήσασαν. </p>
</div>
<div type="section" n="2">
<p><seg type="new-citation"/> Ἐπιδακρύσας
 οὖν ὀλίγα καὶ πρὸς τὰ βελτίονα τρέψαι τὰ κατ' αὐτὴν 
ἱκετεύσας τὸν θεὸν ἡσυχῆ τε ἀφυπνίσας ἦγεν εἰς τὴν 
καταγωγὴν ἐρυθριῶσαν ὡς ἐφαίνετο διότι λάθοι πρὸς τοῦ 
ὕπνου κεκρατημένη. Καὶ ἡ μὲν εἰς τὴν γυναικωνῖτιν 
χωρισθεῖσα σὺν τῷ θυγατρίῳ τε τοῦ Ναυσικλέους κατακλινεῖσα
 τὰς παρούσας ἀγρυπνίᾳ διετίθετο φροντίδας. <pb/> </p>
</div>
</div>
</div>
<div type="Book" n="6">
<div type="chapter" n="1">
<div type="section" n="1">
<p rend="indent(1)">Ὁ δὲ Καλάσιρις καὶ ὁ Κνήμων κατά τι τοῦ ἀνδρῶνος 
ἑαυτοὺς ἀναπαύσαντες ἐπειδὴ τὸ λειπόμενον τῆς νυκτὸς 
βράδιον μὲν ἢ ἐβούλοντο θᾶττον δὲ ἢ ᾤοντο διέδραμεν, οἷα 
δὴ παρά τε τὴν εὐωχίαν καὶ τὸ ἀπροσκορὲς μῆκος τῶν 
διηγημάτων τῆς πλείστης παρωχηκυίας, οὐδὲ ἀκριβῶς 
ἡμέραν ἀναμείναντες ὡς τὸν Ναυσικλέα παραγίνονται καὶ 
φράζειν ὅπη τὸν Θεαγένην τυγχάνειν οἴοιτο καὶ ἄγειν ὡς 
ὅτι τάχιστα παρεκάλουν· ὁ δὲ ἐπείθετο καὶ ἀναλαβὼν ἦγεν. 
Ἡ Χαρίκλεια δὲ πολλὰ συνέπεσθαι ἱκετεύουσα μένειν κατὰ 
χώραν ἐβιάσθη, ὡς οὔτε πόρρω που ἀφίξονται καὶ αὐτίκα 
σὺν τῷ Θεαγένει ἥξουσι διεγγυωμένου τοῦ Ναυσικλέους. </p>
</div>
<div type="section" n="2">
<p>Καὶ τὴν μὲν αὐτοῦ καταλείπουσι λύπης τε ἐπὶ τῷ 
χωρισμῷ καὶ χαρᾶς ἐπὶ τοῖς ἐλπιζομένοις ἐν μεταιχμίῳ 
σαλεύουσαν, αὐτοὶ δὲ ἄρτι τῆς κώμης ἐκτὸς γεγονότες καὶ 
τὰς ὄχθας τοῦ Νείλου παραμείβοντες κροκόδειλον ὁρῶσιν 
ἀπὸ τῶν δεξιῶν ἐπὶ θάτερα διερπύζοντα καὶ τῷ ῥείθρῳ τοῦ 
ποταμοῦ σὺν ὀξείᾳ τῇ ῥύμῃ καταδυόμενον. Οἱ μὲν δὴ ἄλλοι <pb/> 
συνήθως τε καὶ ἀθορύβως τὸ ὀφθὲν ἦγον πλὴν ὅσον ὁ Καλάσιρις
 κώλυμά τι τῶν καθ' ὁδὸν ἐπισημαίνεσθαι προὔλεγεν, 
ὁ δὲ Κνήμων καὶ σφόδρα ἐπτοεῖτο πρὸς τὴν ὄψιν οὐδ' 
ἀκριβῶς αὐτῷ τοῦ ζῴου φανέντος ἀλλὰ σκιᾶς αὐτὸν πλέον 
χθαμαλῆς ὑποδραμούσης καὶ ὀλίγου ἔδει καὶ ὑποφεύγειν. </p>
</div>
<div type="section" n="3">
<p>Ὁ δὴ Καλάσιρις ὅσον πλεῖστον τοῦ Ναυσικλέους 
ἐκγελῶντος «Ὦ Κνήμων» ἔφη, «ἐγὼ δὲ ᾤμην νύκτωρ σοι 
μόνον τὴν δειλίαν ἐνοχλεῖν καὶ πρὸς τοῦ σκότους σοι τὸ 
ψοφοδεὲς ἐπιγίνεσθαι, σὺ δὲ ἄρα καὶ μεθ' ἡμέραν ἦσθα 
λίαν, ὡς ἔοικε, τολμηρός· καὶ οὐκ ὀνόματά σοι μόνον 
ἀκουόμενα ἤδη δὲ καὶ θεάματα τῶν ἐν ποσὶ καὶ ἀδεᾶ τάραχον 
ἐμβάλλει.» «Καὶ τίνος θεῶν» ἔφη ὁ Ναυσικλῆς «ἢ τίνος 
δαιμόνων ἀκούων τὴν ἐπωνυμίαν ὁ χρηστὸς ἡμῖν οὗτος οὐκ 
ἀνέχεται;» </p>
</div>
<div type="section" n="4">
<p><seg type="new-citation"/> «Εἰ μὲν καὶ θεῶν» ἀπεκρίνατο «ἢ δαιμόνων,
 οὐκ ἔχω λέγειν· ἀνθρώπου δὲ καὶ ὃ πλέον οὐδὲ ἀνδρός 
τινος ἢ τῶν ἐπ' ἀνδρείᾳ βεβοημένων ἀλλὰ γυναικὸς καὶ 
ταύτης νεκρᾶς, ὡς αὐτός φησιν, εἴ τις λέγει τοὔνομα 
πέφρικε. Τῆς γοῦν νυκτὸς καθ' ἣν ἀπὸ τῶν βουκόλων 
ἐπέστης ἀνασῴζων ἡμῖν, ὦ 'γαθέ, τὴν Χαρίκλειαν οὐκ οἶδ' 
ὅπως ἢ ὅθεν οὗ λέγω τούτου παρακηκοὼς τοῦ ὀνόματος 
οὐδὲ ὅσον πρὸς βραχὺ γοῦν ὕπνου μοι μεταλαβεῖν ἐνέδωκε, 
συνεχὲς ὑπὸ τοῦ δέους ἐκθνήσκων καί μου πράγματα ἔχοντος 
ὥστε ἀναλαμβάνειν. Καὶ εἰ μὴ λυπεῖν αὐτὸν ἢ πτοεῖν ἔμελλον, <pb/>
 εἶπον ἂν καὶ νῦν τοὔνομα, ὦ Ναυσίκλεις, ὡς ἂν πλέον 
γελῴης.» Καὶ ἅμα ἐπῆγε τὴν Θίσβην. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Καὶ ὁ Ναυσικλῆς ἐγέλα μὲν οὐκέτι συνεστάλη δὲ 
πρὸς τὴν ἀκοὴν καὶ σύννους ἐπὶ πλεῖστον εἱστήκει, διαπορῶν
 προφάσεως ἐκ ποίας ὁ Κνήμων ἢ τίνος κοινωνίας 
ἢ τί πεπόνθοι πρὸς τοὔνομα τῆς Θίσβης. Ἐξεκάγχασε δὴ 
πρὸς ταῦτα ὁ Κνήμων καὶ «Ὦ 'γαθὲ Καλάσιρι, ὁρᾷς» 
εἶπεν «ὅση τις τοῦ ὀνόματος ἡ δύναμις καὶ ὡς οὐκ ἐμοὶ 
μόνῳ μορμολυκεῖον, ὡς αὐτὸς φῄς, ἀλλ' ἤδη καὶ Ναυσικλεῖ 
γίνεται; μᾶλλον δὲ καὶ ὁλοσχερὴς γέγονε τοῦ πάθους 
μετάστασις· καὶ τοὔμπαλιν ἐγὼ μὲν γελῶ, γινώσκων 
οὐκέτ' οὖσαν, ὁ δὲ γεννάδας ἡμῖν Ναυσικλῆς καὶ πολλῷ 
γέλωτι τῶν ἄλλων κατατωθάζων ἐστύγνακε.» </p>
</div>
<div type="section" n="2">
<p><seg type="new-citation"/> «Πέπαυσο»
 ἔφη ὁ Ναυσικλῆς· «καὶ ἅλις σοι τῆς εἰς ἐμὲ 
ἀμύνης, ὦ Κνήμων. Ἀλλὰ πρὸς ξενίων καὶ φιλίων θεῶν, 
πρὸς ἁλῶν καὶ τραπέζης ὧν, ὡς οἶμαι, φιλανθρώπων ἐν 
ἡμετέρου πεπείρασθε, πόθεν τὸ Θίσβης ὄνομα εἴτε γνωρίζετε
 εἴτε πεφόβησθε εἴτε παιδιὰν ἐμὲ πεποίησθε, καταμηνύσατε.»
 Καὶ ὁ Καλάσιρις «Σὸς» ἔφη «ὁ λόγος, ὦ 
Κνήμων, ὃν πολλάκις μοι διελθεῖν γνῶσίν τε τῶν κατὰ 
σεαυτὸν παρασχεῖν ἐπαγγειλάμενος εἰς δεῦρό τε ποικίλαις 
ἀεὶ διαδύσεσιν ὑπερθέμενος ἐν καιρῷ λέγοις ἂν τὸ παρόν, 
Ναυσικλεῖ τε ἅμα τῷδε χαριζόμενος καὶ ἡμῖν τὸν πόνον 
τῆς ὁδοιπορίας ἐπικουφίζων καὶ τῷ διηγήματι παραπέμπων.» <pb/>
 </p>
</div>
<div type="section" n="3">
<p><seg type="new-citation"/> Ἐπείθετο ὁ Κνήμων καὶ ἔλεγεν ἅπαντα 
ἐπιτέμνων ὅσα ἤδη τῷ Θεαγένει καὶ τῇ Χαρικλείᾳ προδιηγήσατο,
 τὴν πατρίδα ὡς Ἀθηναῖος, τὸν πατέρα ὡς 
Ἀρίστιππος, τὴν Δημαινέτην ὅτι μητρυιὰ γεγόνοι· διῄει 
καὶ τὸν ἀθέμιτον ἐπ' αὐτῷ τῆς Δημαινέτης ἔρωτα καὶ ὡς 
ἀποτυγχάνουσα ἐπιβουλεύσειε, διάκονον εἰς τὴν ἐπιβουλὴν 
καθεῖσα τὴν Θίσβην· προσετίθει καὶ τὸν τρόπον καὶ ὅτι 
φυγαδευθείη τῆς ἐνεγκούσης, ὡς πατραλοίᾳ τοῦ δήμου 
ταύτην ζημίαν ἐπιθέντος, καὶ ὡς διάγοντι κατὰ τὴν Αἴγιναν
 πρῶτα μὲν Χαρίας τις τῶν συνεφήβων τὴν Δημαινέτην 
ὅτι τέθνηκε καὶ ὅπως ἐξαγγείλειε, τῆς Θίσβης κἀκείνῃ τὴν 
ἐπιβουλὴν συνθείσης, ἔπειτα Ἀντικλῆς ὅπως μὲν ὁ πατὴρ 
αὐτῷ δημεύσει τῶν ὄντων ὑποβληθείη, συστάντων ἐπ' αὐτὸν 
τῶν κατὰ γένος τῇ Δημαινέτῃ προσηκόντων καὶ πρὸς ὑπόνοιαν
 φόνου τὸν δῆμον κατ' αὐτοῦ κινησάντων, ὅπως δὲ ἡ 
Θίσβη τῶν Ἀθηνῶν ἀπέδρα σὺν τῷ ἐραστῇ τῷ ἐμπόρῳ τῷ 
Ναυκρατίτῃ. </p>
</div>
<div type="section" n="4">
<p><seg type="new-citation"/> Καὶ τέλος ἐπῆγεν ὁ Κνήμων ὅτι σὺν τῷ 
Ἀντικλεῖ κατὰ ζήτησιν τῆς Θίσβης ἐκπλεύσας ὡς ἐπὶ τὴν 
Αἴγυπτον εἰ δή πως ἀνευρὼν ἀγαγών τε εἰς τὰς Ἀθήνας 
λύσειε μὲν τῷ πατρὶ τὴν συκοφαντίαν τιμωρήσαιτο δὲ 
ἐκείνην, καὶ πολλοῖς μὲν ἄλλοις κινδύνοις πολλαῖς δὲ 
τύχαις τοὺς μεταξὺ χρόνους περιπεσὼν ἁλοὺς δὲ καὶ ὑπὸ 
καταποντιστῶν εἶτά πως διαδρὰς καὶ Αἰγύπτῳ προσορμισθεὶς
 αὖθις ὑπὸ τῶν βουκόλων ληφθείη λῃστῶν· ἔνθα καὶ 
τὴν πρὸς Θεαγένην καὶ Χαρίκλειαν αὐτῷ γενέσθαι συντυχίαν, 
καὶ τὴν Θίσβης ἀναίρεσιν ἅμα καταλέγων καὶ τὰ ἐπὶ τούτοις <pb/>
 ἑξῆς ἄχρι τῶν γνωριζομένων τῷ τε Καλασίριδι καὶ τῷ 
Ναυσικλεῖ πάντων. 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ἐφ' οἷς ὁ Ναυσικλῆς μυρίας ἔστρεφε βουλὰς νῦν 
μὲν ἐξειπεῖν τὰ ἀμφ' αὐτῷ τε καὶ τῇ Θίσβῃ διανοούμενος 
νῦν δὲ εἰσαῦθις ὑπερθέσθαι κρίνων· καὶ τέλος μόγις ἐπέσχε, 
τὸ μέν τι αὐτὸς οὕτω δοκιμάζων τὸ δὲ καὶ ὑπὸ συντυχίας 
ἑτέρας ἐμποδισθείς. Ἄρτι γὰρ ἑξήκοντά που στάδια διανύσαντες
 καὶ ἤδη τῇ κώμῃ καθ' ἣν ὁ Μιτράνης διῆγε πλησιάζοντες
 γνωρίμῳ τινὶ τῶν Ναυσικλέους ἐντυγχάνουσι 
καὶ ὅποι προθυμοῖτο οὕτως ἐσπουδασμένως ἀνηρώτων. </p>
</div>
<div type="section" n="2">
<p>Ὁ δὲ «Ὦ Ναυσίκλεις» ἔφη «τὴν ὁρμὴν ἐκπυνθάνῃ 
τὴν ἐμὴν ὥσπερ ἀγνοῶν ὅτι μοι τὸ παρὸν πάντα πρὸς ἕνα 
σπουδάζεται σκοπόν, ὅπως ἂν Ἰσιάδι τῇ Χεμμίτιδι τὰ 
προσταττόμενα ὑπηρετοίμην· ἐκείνῃ γεωργῶ, πάντα ἐκείνῃ 
πορίζω, δι' ἐκείνην ἀγρυπνῶ νύκτα τε καὶ ἡμέραν οὐδὲν 
ἀπαγορεύων—ἀλλά μοι ζημία καὶ μόχθος—ὃ ἄν μοι 
ἐπιτάττῃ μέγα ἢ μικρὸν Ἰσιὰς ἐκείνη· καὶ νυνὶ δὲ θέω 
ὄρνιν τινὰ τοῦτον, ὡς ὁρᾷς, Νειλῶον φοινικόπτερον τῆς 
φιλτάτης ἐπίταγμα κομίζων.» </p>
</div>
<div type="section" n="3">
<p><seg type="new-citation"/> «Ὡς εὐγνώμονι» ἔφη 
ὁ Ναυσικλῆς «ἐρωμένῃ συμπέπλεξαι καὶ ὡς μικρὰ λίαν 
αὐτῆς τὰ ἐπιτάγματα, εἴ γε φοινικόπτερον ἀλλ' οὐκ αὐτόν 
σοι τὸν φοίνικα τὸν ἐξ Αἰθιόπων ἢ Ἰνδῶν ὡς ἡμᾶς ἀφικνούμενον
 ὄρνιν ἐπέταξεν.» Καὶ ὃς «Ταῦτα μὲν ἐκείνη» ἔφη <pb/> 
«χλεύην ἐμὲ συνήθως καὶ τὰ ἐμὰ πεποίηται. Ἀλλὰ ποῖ δὴ 
καὶ ὑμεῖς καὶ ἐπὶ τίνα τὴν χρείαν;» </p>
</div>
<div type="section" n="4">
<p><seg type="new-citation"/> Ὡς δὲ ὅτι 
«παρὰ τὸν Μιτράνην ἐσπουδάκαμεν» ἀπεκρίναντο, «Ἀλλὰ 
μάτην ὑμῖν» ἔφη «καὶ εἰς κενὸν ἡ σπουδή, Μιτράνου τὰ 
νῦν κατὰ χώραν οὐκ ὄντος ἀλλ' ἐπὶ τοὺς Βήσσαν τὴν κώμην 
ἐνοικοῦντας βουκόλους ταύτης τῆς νυκτὸς ἐκστρατεύσαντος,
 ὅτι δή τινα νεανίσκον αἰχμάλωτον Ἕλληνα πρὸς 
Ὀροονδάτην εἰς τὴν Μέμφιν ἀπεσταλκότος, ὡς ἂν ἐκεῖθεν 
οἶμαι βασιλεῖ τῷ μεγάλῳ δῶρον ἀναχθείη, Βησσαεῖς καὶ ὁ 
τούτων ἔναγχος ἀποδειχθεὶς ἔξαρχος Θύαμις ἐξ ἐπιδρομῆς 
ἑλόντες ἔχουσι.» 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Καὶ ὁ μὲν ἔτι λέγων παρέτρεχεν «Ἐμοὶ δὲ ἐπὶ 
τὴν Ἰσιάδα σπευστέον» εἰπών, «ἥ πού με νῦν πολλοῖς 
περισκοπεῖ τοῖς ὀφθαλμοῖς, μὴ δή τί μοι καὶ πρόσκρουσμα 
ἐρωτικὸν ἡ βραδυτὴς ἐνέγκῃ· δεινὴ δὲ ἐκείνη καὶ ἀπροφάσιστος
 αἰτίας ἐγκλήματά τε καὶ ἀκκισμοὺς ἀναπλάσαι κατ' 
ἐμοῦ.» Οἱ δὲ ὡς τούτων ἤκουσαν ἀχανεῖς ἐπὶ πλεῖστον 
εἱστήκεσαν πρὸς τοῦ ἀνελπίστου τῆς ἀποτυχίας τῶν προσδοκηθέντων.
 </p>
</div>
<div type="section" n="2">
<p><seg type="new-citation"/> Ἀλλ' ὀψέ ποτε αὐτοὺς ὁ Ναυσικλῆς 
ἀνελάμβανεν ὡς οὐ δέοι &lt;διὰ&gt; τὴν ἐπ' ὀλίγον καὶ πρὸς 
καιρὸν ἀποτυχίαν τέλεον ἀπεγνωκέναι [ἢ] τῶν ἐν χερσὶν 
ὑποτιθέμενος, ἀλλὰ νῦν μὲν χρῆναι εἰς τὴν Χέμμιν ἐπανιέναι <pb/>
 τῶν δὲ πρακτέων ἐν ἐπισκέψει ἐχομένους καὶ ὡς 
πρὸς ἐκδημίαν πλείονα συνεσκευασμένους πρὸς τὴν τοῦ 
Θεαγένους ἐπιζήτησιν εἴτε παρὰ τοῖς βουκόλοις εἴτε 
καὶ παρ' ἄλλοις τισὶ πυνθάνοιντο τρέπεσθαι, ἀγαθὴν τῆς 
ἀνευρέσεως ἐλπίδα πανταχοῦ προβαλλομένους· ὡς καὶ νῦν 
οὐκ ἀθεεὶ γενέσθαι δοκεῖν τὸ δή τινι τῶν γνωρίμων ἐντυχόντας
 χειραγωγηθῆναι πρὸς τῶν ἀγγελθέντων ὅποι δεήσει 
τὸν Θεαγένην μαστεύειν τὴν ὁρμὴν τῆς πορείας οἷον ἐπὶ 
σκοπὸν τὴν βουκολικὴν κώμην τείνοντας. 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ταῦτα λέγων οὐ χαλεπῶς ἔπειθεν, ἅμα τε οἶμαι 
καὶ ἑτέρας ἐλπίδος τοῖς ἀγγελθεῖσι συναναφαινομένης καὶ 
τοῦ Κνήμωνος πρὸς τὸν Καλάσιριν ἰδίᾳ πάνυ θαρσεῖν ὡς ὁ 
Θύαμις περισώσειε τὸν Θεαγένην διισχυριζομένου. Ἐδόκει 
οὖν ἐπανιέναι καὶ ἐπανῄεσαν τήν τε Χαρίκλειαν ἐπὶ τοῖς 
προθύροις καταλαμβάνουσι πόρρωθεν αὐτοὺς καὶ ἐκ πάντων 
κλιμάτων περισκοποῦσαν. </p>
</div>
<div type="section" n="2">
<p><seg type="new-citation"/> Καὶ ὡς οὐδαμοῦ τὸν Θεαγένην
 σὺν αὐτοῖς ἑώρα λύγιόν τι ἀνακωκύουσα «Ἀλλ' ἦ 
μόνοι μοι» ἔφη, «ὦ πάτερ, καὶ οἵπερ ἐντεῦθεν ἐξωρμήκατε 
πάλιν ἐπάνιτε; Θεαγένης δὲ ἄρα ὡς ἔοικε τέθνηκεν. Εἴ τι 
φράζειν ἔχετε θᾶττον ἐξείπατε πρὸς θεῶν μηδὲ ἐπιτείνητέ 
μοι τὴν συμφορὰν παρολκῇ τῆς ἀγγελίας· ἔχει τι φιλάνθρωπον <pb/>
 ὀξεῖα δυστυχημάτων δήλωσις, τὴν ὁμόσε χώρησιν πρὸς 
τὸ δεινὸν τῇ ψυχῇ καὶ ταχεῖαν ἀπάλγησιν παρασκευάζουσα.»
 </p>
</div>
<div type="section" n="3">
<p><seg type="new-citation"/> Ὑποτεμνόμενος δὴ δυσφοροῦσαν ἄγαν ὁ Κνήμων
 «Ὡς ἐργῶδές σου τοῦτο» ἔφη «ὦ Χαρίκλεια· ἐπίφορός
 πως ἀεὶ τυγχάνεις τὰ χείρονα μαντεύεσθαι καὶ ψεύδη 
γε ἅμα, καλῶς κατὰ τοῦτο ποιοῦσα. Θεαγένης γοῦν ἔστι καὶ 
σῴζεται θεῶν βουλομένων»· καὶ ὅπως καὶ παρὰ τίσιν, ἐπιτεμὼν
 ἔλεγε. </p>
</div>
<div type="section" n="4">
<p><seg type="new-citation"/> Καὶ ὁ Καλάσιρις «Οὔπω ποτὲ ἠράσθης» 
εἶπεν «ἐξ ὧν λέγεις, ὦ Κνήμων· ἦ γὰρ ἂν ἔγνως ὡς καὶ τὰ 
ἀδεᾶ φοβερὰ τοῖς ἐρῶσι καὶ μόνοις ὀφθαλμοῖς μάρτυσι 
καταπιστεύουσιν ὑπὲρ τῶν παιδικῶν, ἡ δὲ ἐκείνων ἀπουσία 
δειλία τοῦτο ἤδη καὶ ἀγωνία ψυχαῖς ἐρωτικαῖς γίνεται· 
αἴτιον δέ, πεπείκασιν ἑαυτοὺς οὐκ ἄλλως πώποτε σφῶν 
ἀπολείπεσθαι τοὺς φιλτάτους μὴ οὐχὶ κωλύματος ἀηδοῦς 
ἐμποδίζοντος· ὥστε, ὦ φίλος, Χαρικλείᾳ μὲν ξυγγινώσκωμεν 
εὖ τὰ ἐρώτων πάθη καὶ ἀκριβῶς νοσούσῃ αὐτοὶ δὲ ἐντὸς 
θυρῶν γενόμενοι τῶν πρακτέων φροντίζωμεν.» 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Καὶ ἅμα λαβόμενος τῆς χειρὸς μετὰ δή τινος 
πατρικῆς θεραπείας εἰσῆγε τὴν Χαρίκλειαν. Ὁ δὲ Ναυσικλῆς
 τὸ ἐντεῦθεν ἀνεῖναι τῶν φροντίδων αὐτοὺς βουλόμενος
 καί τι καὶ ἕτερον πραγματευόμενος ἑστίασίν τε λαμπροτέραν
 ἢ κατὰ τὸ εἰωθὸς παρεσκεύασε καὶ μόνοις σὺν τῇ <pb/> 
θυγατρὶ τὸ συμπόσιον ἀφῆκεν ἁβροτέραν τε τοῦ εἰωθότος 
ὀφθῆναι τὴν παῖδα καλλωπίσας καὶ πολυτελέστερον κοσμήσας.
 </p>
</div>
<div type="section" n="2">
<p><seg type="new-citation"/> Κἀπειδὴ τῆς εὐωχίας ἱκανῶς ἔχειν ἐδόκει, λόγων 
πρὸς αὐτοὺς ἄρχεται τοιῶνδε «Ἐμοὶ» λέγων, «ὦ ξένοι, 
καὶ θεοὶ μάρτυρες τῶν λεχθησομένων, ἡδὺ μὲν καὶ εἴπερ 
αὐτοῦ τῇδε καὶ παρ' ἐμοὶ μένοντες ἐθέλοιτε τὸν πάντα 
διάγειν χρόνον ἐπὶ κοινοῖς μὲν τοῖς οὖσι κοινοῖς δὲ τοῖς 
φιλτάτοις, οὐ γὰρ ὡς ἐπιδήμους ξένους ἀλλὰ φίλους λοιπὸν 
εὔνους τε ἐμοὶ καὶ γνησίους νενομικὼς βάρος οὐδ' ὁτιοῦν 
ἅπαν τὸ εἰς ὑμᾶς ἐσόμενον ἡγήσομαι· ἕτοιμος δὲ καὶ τοὺς 
οἰκείους ἀναζητεῖν ὑμῖν βουλομένοις τὰ εἰς δύναμιν ἕως 
ἂν παρεῖναί με συμβαίνῃ συμπράττειν. </p>
</div>
<div type="section" n="3">
<p><seg type="new-citation"/> Ἀλλὰ ἴστε που 
καὶ αὐτοὶ πάντως ὅτι μοι βίος ἐστὶν ἐμπορικὸς καὶ ταύτην 
γεωργῶ τὴν τέχνην καὶ ὡς λαμπροὶ ζέφυροι πάλαι καταπνέοντες
 ἀνέῳξαν μὲν εἰς ναυτιλίαν τὴν θάλατταν τὰ 
πλώιμα δὲ τοῖς ἐμπόροις εὐαγγελίζονται καί με καθάπερ 
κήρυγμα ἡ χρεία καλεῖ πρὸς τὴν εἰς Ἕλληνας ἐκδημίαν· 
δίκαια τοίνυν ἂν ποιοῖτε τί ποτε καὶ ὑμῖν βουλομένοις ἐστὶ 
κοινούμενοι, ὡς ἂν καὶ αὐτὸς πρὸς τὸν ὑμέτερον σκοπὸν τὰ 
κατ' ἐμαυτὸν διαθοίμην.» 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Μικρὸν δὴ ἐφησυχάσας τοῖς εἰρημένοις ὁ Καλάσιρις
 «Ὦ Ναυσίκλεις» ἔφη, «σοὶ μὲν ἐπ' αἰσίοις ὁ 
ἔκπλους στέλλοιτο καὶ Ἑρμῆς μὲν Κερδῷος Ποσειδῶν δὲ 
Ἀσφάλειος συνέμποροι καὶ πομποὶ γίνοιντο πᾶν μὲν ἐπὶ <pb/> 
πέλαγος εὔρουν καὶ εὐήνεμον παραπέμποντες πάντα δὲ 
ὅρμον εὐλίμενον καὶ πᾶσαν πόλιν εὐπρόσοδον καὶ φιλέμπορον
 ἀποφαίνοντες, οὕτως ἡμᾶς καὶ παρόντας περιέποντι 
καὶ ἀπιέναι βουλομένους πέμποντι καὶ τοὺς ξενίους τε καὶ 
φιλίους θεσμοὺς ἀκριβοῦντι. </p>
</div>
<div type="section" n="2">
<p><seg type="new-citation"/> Ἀλλ' ἡμῖν ἀλγεινὸν μὲν 
ἴσως τὸ χωρίζεσθαι σοῦ τε καὶ οἰκίας τῆς σῆς ἣν ἰδίαν ἡμῶν 
ἡγεῖσθαι παρεσκεύασας, ἀναγκαῖον δὲ καὶ ἀπαραίτητον τῆς 
τῶν φιλτάτων ἀνευρέσεως παντοίως ἀντιλαμβάνεσθαι. 
Ἐμοὶ μὲν οὕτω καὶ Χαρικλείᾳ ταύτῃ, Κνήμωνι δὲ τίς ποτε 
ἡ γνώμη καὶ εἴτε συναλητεύειν ἡμῖν καὶ χαρίζεσθαι ἕτοιμος,
 εἴτε ἄλλῃ πη διέγνωκεν, αὐτὸς ἂν λέγοι παρών.» </p>
</div>
<div type="section" n="3">
<p>Βουλόμενος δὴ ὁ Κνήμων πρὸς ταῦτα ἀποκρίνεσθαι καὶ 
μέλλων τι ἤδη καὶ φθέγγεσθαι ἔλυξέ τε αἰφνίδιον καὶ ἀθρόον 
αὐτῷ δάκρυ θερμὸν προχυθὲν ἐπεστόμιζε τὴν γλῶτταν ἕως 
ὀψέ ποτε τὸ πνεῦμα συλλεξάμενος καὶ ἐπιστενάξας 
«Ὢ πάσης» ἔφη «τροπῆς ἀνάμεστον καὶ ἀσταθμητότατον 
τύχης ἀνθρωπίνης κίνημα· ὅσην παλίρροιαν κακῶν ἐπί τε 
ἄλλων δὴ πολλῶν πολλάκις καὶ κατ' ἐμοῦ πεφιλοτίμησαι. </p>
</div>
<div type="section" n="4">
<p>Γένους με καὶ οἰκίας πατρῴας ἐστέρησας, πατρίδος καὶ 
πόλεως τῆς τῶν φιλτάτων ἐξένωσας, Αἰγυπτίᾳ με γῇ πολλὰ 
τὰ μεταξὺ σιωπῶντα προσώκειλας, λῃσταῖς βουκόλοις 
παρέδωκας, μικράν τινα χρηστὴν ἐλπίδα ὑπέφηνας ἀνδρῶν 
συντυχίαν δυστυχῶν μὲν καὶ τούτων πλὴν ἀλλ' Ἑλλήνων 
πρυτανεύσασα, μεθ' ὧν τὸ λειπόμενον τοῦ χρόνου βιώσεσθαι 
ἤλπιζον, καὶ ταύτην ὡς ἔοικεν ὑποτέμνῃ τὴν παραμυθίαν. <pb/> </p>
</div>
<div type="section" n="5">
<p>Ποῖ γὰρ τράπωμαι; τί δέ με καὶ χρὴ πράττειν; καταλίπω
 Χαρίκλειαν οὔπω Θεαγένην ἀνευρηκυῖαν; ἀλλὰ δεινόν, 
ὦ γῆ, καὶ ἀθέμιτον· ἀλλ' ἕπεσθαί με χρὴ καὶ συναναζητεῖν;
 εἰ μὲν ἐπὶ προδήλῳ τῇ εὑρέσει, καλὸν τὸ μοχθεῖν ἐπ' 
ἐλπίδι τοῦ κατορθώσειν· εἰ δὲ ἄδηλον τὸ μέλλον καὶ πλέον 
τὸ δυσχερές, ἄδηλον ποῖ ποτε καὶ στήσεταί μοι τὰ τῆς 
ἄλης. </p>
</div>
<div type="section" n="6">
<p><seg type="new-citation"/> Τί δὲ οὐχὶ συγγνώμην παρ' ὑμῶν τε καὶ θεῶν 
φιλίων αἰτήσας νῦν γοῦν ποτε τῆς ἐπὶ τὴν πατρίδα καὶ τὸ 
γένος ἐπανόδου μνησθήσομαι, καιροῦ καὶ ταῦτα εἰς καλὸν 
ἔκ του θεῶν ὡς ἔοικε παραπεπτωκότος καὶ τουτουὶ Ναυσικλέους,
 ὡς ἔφη, εἰς Ἕλληνας ἀφήσειν μέλλοντος, μὴ δή 
μοί τι καὶ τοῦ πατρὸς ἐν τούτῳ παθόντος ἔρημος εἰς τὸ 
παντελὲς διαδόχου καὶ ἄκληρος ὁ οἶκος ἀπολειφθείη; καὶ 
γὰρ καὶ εἰ πένεσθαι μέλλοιμι, σῴζεσθαι γοῦν τι λείψανον 
δι' ἐμοῦ τῷ γένει καλὸν καὶ αὔταρκες. </p>
</div>
<div type="section" n="7">
<p><seg type="new-citation"/> Ἀλλ' ὦ Χαρίκλεια,
 σοὶ γὰρ προηγουμένως ἀπολογοῦμαι, καὶ συγγνώμην 
αἰτῶ καὶ δέομαι δός· ἄχρι μὲν τῶν βουκόλων ἕψομαι μικρὸν 
ἐπιμεῖναι Ναυσικλέα κἂν σφόδρα ἐπείγηται παρακαλέσας, 
εἴ πώς σε Θεαγένει παρὼν ἐγχειρίσας χρηστὸς μὲν παρακαταθήκης
 φύλαξ ἀποδειχθείην ἐπὶ χρησταῖς δὲ καὶ αὐτὸς 
ταῖς μελλούσαις ἐλπίσι μετὰ ἀγαθοῦ τοῦ συνειδότος χωριζοίμην·
 εἰ δὲ ἀποτύχοιμεν, ὃ μὴ γένοιτο, καὶ οὕτω συγγνωστὸς
 οὔτοι γε δὴ μόνην σε οὐδὲ τότε καταλιπὼν ἀλλ' ἀγαθόν <pb/> 
σοι φύλακα καὶ πατέρα Καλάσιριν τουτονὶ παρακαταστήσας.»
 </p>
</div>
<div type="section" n="8">
<p><seg type="new-citation"/> Ἡ δὲ Χαρίκλεια τόν τε Κνήμωνα ἐκ πολλῶν ἤδη 
συμβάλλουσα τοῦ Ναυσικλέους ἐπὶ τὸ θυγάτριον ἐπτοημένον,
 ὀξὺς γὰρ ὁ ἐρῶν φωράσαι τὸν ἀπὸ τῶν ἴσων παθῶν 
κεκρατημένον, καὶ τὸν Ναυσικλέα πρὸς τῶν ὑπ' αὐτοῦ 
λεχθέντων συνεῖσα ὡς ἀσμένῳ γένοιτο ἂν τὸ κῆδος καὶ 
πάλαι τοῦτο πραγματεύεται καὶ τὸν Κνήμωνα ἐμπορεύεται 
ποικίλως ἐφελκόμενος καὶ ἅμα οὐδὲ εὐπρεπῆ λοιπὸν τῆς 
ὁδοῦ κοινωνὸν οὐδὲ ἀνύποπτον ἡγουμένη τὸν Κνήμωνα 
«Ὡς δὴ σοὶ φίλον» ἔφη, «τῆς μὲν ἐπὶ τοῖς προϋπηργμένοις
 παρὰ σοῦ χρηστοῖς εἰς ἡμᾶς χάριτος κεχρεωστημένης 
καὶ ὁμολογουμένης, ἐπὶ δὲ τοῖς λειπομένοις οὐ πάντως 
ἐπούσης ἀνάγκης τὰ ἡμέτερα ἐκφροντίζειν οὐδὲ ἀλλοτρίαις
 τύχαις καὶ ἄκοντα συναποκινδυνεύειν. </p>
</div>
<div type="section" n="9">
<p><seg type="new-citation"/> Ἀλλὰ 
σὺ μὲν Ἀθήνας τε τὰς σὰς καὶ γένος καὶ οἶκον τὸν 
σὸν κομίσαιο, Ναυσικλέα τουτονὶ καὶ τὴν δι' αὐτοῦ 
παραπεσοῦσαν, ὡς φής, πρόφασιν μηδαμῶς παρωσάμενος· 
ἐγὼ δὲ καὶ Καλάσιρις πρὸς τὰ συμπίπτοντα μαχεσόμεθα 
ἕως ἂν τὸ τέλος τῆς πλάνης εὕρωμεν, εἰ καὶ ἀνθρώπων 
μηδεὶς συνεφάπτοιτο, θεοὺς συνεμπόρους ἔχειν καταπιστεύοντες.»
 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Ὑπολαβὼν δὲ πρὸς ταῦτα ὁ Ναυσικλῆς «Χαρικλείᾳ
 μὲν» ἔφη «κατ' εὐχὰς ἀποβαίη καὶ θεοὶ συνέμποροι
 κατὰ τὴν αὐτῆς αἴτησιν γίνοιντο καὶ τοὺς οἰκείους <pb/> 
κομίζοιτο, οὕτως οὖσα γενναία μὲν τὸ λῆμα συνετὴ δὲ τὸ 
φρόνημα. Σὺ δέ, ὦ Κνήμων, μήτε εἰ Θίσβην οὐκ ἄγεις εἰς 
τὰς Ἀθήνας ἄσχαλλε καὶ ταῦτα ἔχων ὑπόδικον ἐμὲ τουτονὶ 
τῆς κατ' ἐκείνην ἁρπαγῆς καὶ τῆς ἐκ τῶν Ἀθηνῶν ὑπεξαγωγῆς,
 ὁ γὰρ ἔμπορος ὁ Ναυκρατίτης ὁ Θίσβης ἐραστὴς 
οὗτος ἐγώ, μήτε πενίαν ὀδύρου πτωχεύσειν ἔτι προσδοκήσας·
 εἰ γὰρ σοὶ φίλον ὡς καὶ ἐμοὶ φανείη, χρημάτων τε 
εὐπορήσεις συχνῶν οἶκόν τε ἀπολήψῃ καὶ πατρίδα τὴν σὴν 
ἐμοῦ κατάγοντος, γῆμαί τε βουλομένῳ θυγατέρα ταυτηνὶ 
τὴν ἐμὴν ἁρμόζω Ναυσίκλειαν, προῖκα ἐπιδιδοὺς αὐτὸς μὲν 
πλείστην ὅσην, τὴν παρὰ σοῦ δὲ πάλιν εἰληφέναι κρίνων 
ἐξ οὗ γένος καὶ οἶκον καὶ ἔθνος τὸ σὸν ἐγνώρισα.» </p>
</div>
<div type="section" n="2">
<p>Πρὸς ταῦτα οὐδὲ πρὸς βραχὺ διαμελλήσας ὁ Κνήμων, 
ἀλλ' ἃ πάλαι δι' εὐχῆς τε καὶ ἐπιθυμίας ἔχων [ἃ] οὐκ ἤλπιζε, 
ταῦτα ὑπὲρ εὐχὴν ἀπροσδόκητα λαμβάνων «Ἅπαντα» ἔφη 
«δέδεγμαι, ἃ καταγγέλλεις, ἄσμενος»· καὶ ἅμα τὴν δεξιὰν 
προτείνοντι τὸ θυγάτριον ὁ Ναυσικλῆς ἐνεχείριζε καὶ 
κατηγγύα, καὶ τὸν ὑμέναιον ᾄδεσθαι πρὸς τῶν οἰκείων 
ἐγκελευσάμενος χορείας ἐν πρώτοις ἐξῆρχεν εἰς αὐτοσχέδιον
 γάμον τὸ παρὸν συμπόσιον ἀναδείξας. </p>
</div>
<div type="section" n="3">
<p><seg type="new-citation"/> Οἱ μὲν δὴ 
ἄλλοι πρὸς χοροῖς ἦσαν καὶ τὸν ὑμέναιον ἀπρόσκλητον ἐπὶ 
τοῖς θαλάμοις ἐκώμαζον καὶ γαμήλιος παννυχὶς τὴν οἰκίαν 
κατέλαμπεν, ἡ Χαρίκλεια δὲ χωρισθεῖσα μόνη τῶν ἄλλων <pb/> 
ἐπὶ τὸ σύνηθες ἔρχεται δωμάτιον καὶ τὰς θύρας εἰς τὸ 
ἀσφαλὲς ἐπικλεισαμένη πρὸς οὐδενός τε ὀχλεῖσθαι πιστεύουσα
 βάκχιόν τι οἰστρηθεῖσα τάς τε κόμας ἀφειδῶς 
λύεται καὶ θοιμάτιον περιρρηξαμένη «Φέρε» ἔφη «καὶ 
ἡμεῖς δαίμονι τῷ εἰληχότι χορεύσωμεν κατὰ τὸν ἐκείνου 
τρόπον· ᾄσωμεν αὐτῷ θρήνους καὶ γόους ὑπορχησώμεθα 
ζόφος δὲ ἐπιχείσθω καὶ νὺξ ἀλαμπὴς ἡγείσθω τῶν δρωμένων,
 τοῦδε τοῦ λύχνου τῇ γῇ προσαραχθέντος. </p>
</div>
<div type="section" n="4">
<p><seg type="new-citation"/> Οἵας 
γὰρ δὴ καὶ ἐφ' ἡμῖν τὰς παστάδας ἐπήξατο· οἷον τὸν 
θάλαμον ἀνέδειξε· μόνην μὲν ἔχει με καὶ ἀνύμφευτον, τοῦ 
δὲ μέχρις ὀνόματος νυμφίου Θεαγένους, οἴμοι, χηρεύει. 
Κνήμων γαμεῖ, Θεαγένης δὲ ἀλητεύει καὶ ταῦτα αἰχμάλωτος
 ἢ τάχα καὶ δέσμιος· καὶ ταῦτα ἂν εἴη τὰ εὐτυχέστερα, 
σῴζοιτο μόνον. Ναυσίκλεια νυμφεύεται κἀμοῦ διέζευκται ἡ 
μέχρι τῆς παρελθούσης ὁμόκοιτος, Χαρίκλεια δὲ μόνη καὶ 
ἔρημος. </p>
</div>
<div type="section" n="5">
<p><seg type="new-citation"/> Καὶ οὐ τῶν ἐπ' ἐκείνοις ἡμῖν μέμψις, ὦ τύχη 
καὶ δαίμονες, ἀλλὰ καὶ πράττοιεν κατὰ γνώμην, τῶν δὲ 
καθ' ἡμᾶς ὅτι μὴ τούτοις ἡμῖν ἐξ ἴσου κέχρησθε. Οὕτω τὸ 
δρᾶμα τὸ περὶ ἡμᾶς εἰς ἄπειρον ἐμηκύνατε καὶ πᾶσαν 
λοιπὸν σκηνὴν ὑπερφθέγγεται. Ἀλλὰ τί ταῦτα ἀωρὶ θεηλατοῦμαι;
 τελείσθω καὶ τὰ ἑξῆς ὅπη τοῖς θεοῖς φίλον. </p>
</div>
<div type="section" n="6">
<p>Ἀλλ' ὦ Θεάγενες, ὦ μόνη μοι γλυκεῖα φροντίς, εἰ μὲν 
τέθνηκας καὶ τοῦτο πεισθείην ὃ μήποτε γνοίην, τότε μέν 
σοι συνεῖναι οὐχ ὑπερθήσομαι· τὸ παρὸν δέ σοι τάσδε ἐπιφέρω <pb/>
 χοάς», καὶ ἅμα ἔτιλλε τὰς τρίχας καὶ ἐπὶ κλίνην 
ἐπέβαλλε, «καὶ τάσδε ἀποχέω τὰς σπονδὰς ἐκ τῶν σοι 
φίλων ὀφθαλμῶν», καὶ αὐτίκα διάβροχος ἦν ἡ στρωμνὴ τοῖς 
δάκρυσιν. «Εἰ δέ μοι περισῴζῃ καλῶς γε ποιῶν, δεῦρο καὶ 
συνανάπαυσαι φίλος, ὄναρ γοῦν ὀφθείς· φείδου δὲ καὶ τότε, 
ὦ 'γαθέ, καὶ φύλαττε νομίμῳ γάμῳ τὴν σὴν παρθένον· ἰδού 
σε καὶ περιπτύσσομαι, παρεῖναι καὶ ὁρᾶν ὑποτιθεμένη.» 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Καὶ ἅμα λέγουσα ῥίπτει κατὰ τῆς κλίνης ἐπὶ 
πρόσωπον ἑαυτὴν ἀθρόον καὶ περιχυθεῖσα περιέβαλλε 
λύζουσά τε καὶ βρύχιον ἀναστένουσα, ἕως αὐτὴν ὑπὸ τῆς 
ἄγαν λύπης ἀχλύς τε καὶ ἴλιγγος ὑποδραμὼν καὶ τὸ νοερὸν 
τῆς ψυχῆς ζοφώσας πρὸς ὕπνον ἔλαθεν ὑποφέρων καὶ εἰς 
ἡμέραν ἤδη λαμπρὰν κατέχων, ὥστε καὶ ὁ Καλάσιρις θαυμάζων
 καὶ παρά γε τὸ εἰωθὸς οὐχ ὁρωμένην ἐπιζητῶν ἐπὶ 
τὸν θάλαμον ἀφικόμενος ἔπαιέ τε σφοδρότερον τὰς θύρας 
καὶ ὀνομαστὶ συνεχῶς Χαρίκλειαν ἀνακαλῶν ἀφύπνιζεν. </p>
</div>
<div type="section" n="2">
<p>Ἡ δὲ πρὸς τὸ αἰφνίδιον τῆς κλήσεως διεταράχθη τε καὶ 
ὡς κατελήφθη σχήματος ἐπὶ τὰς θύρας ὁρμήσασα τόν τε 
μοχλὸν παρήνεγκε καὶ πρὸς εἴσοδον τῷ πρεσβύτῃ διέστελλεν.
 Ὁ δὲ ὡς εἶδε τῆς τε κόμης τὸ ἄτακτον καὶ τὸν χιτῶνα 
κατερρωγότα περὶ τοῖς στήθεσι καὶ ὄμμα ἔτι κυμαῖνον καὶ 
τὸ πρὸ τῶν ὕπνων ἐμμανὲς ἐπισημαῖνον, συνίησι μὲν τὴν <pb/> 
αἰτίαν ἀγαγὼν δὲ αὖθις ἐπὶ τὴν κλίνην καὶ καθίσας ἐφεστρίδα
 τε ἐπέβαλλε καὶ πρὸς τὸ εὔσχημον περιστείλας, 
«Τί ταῦτα» ἔφη «Χαρίκλεια; </p>
</div>
<div type="section" n="3">
<p>τί λίαν οὕτω καὶ ἄμετρα 
δυσφορεῖς; τί δὲ οὕτως ἐκφρόνως ἥττων γίνῃ τῶν προσπιπτόντων;
 οὐδέ σε γνωρίζω τὸ παρόν, ἀεὶ γενναίαν καὶ 
σώφρονα τύχας ἐνεγκεῖν τὸ πρόσθεν ἐγνωκώς. Οὐ παύσῃ 
τῆς ἄγαν ταύτης ἀνοίας; οὐκ ἐννοήσεις ἄνθρωπος οὖσα, 
πρᾶγμα ἀστάθμητον καὶ ὀξείας ῥοπὰς ἐφ' ἑκάτερα λαμβάνον;
 τί σαυτὴν προαναιρεῖς βελτιόνων ἴσως ἐλπίδων; φεῖσαι
 καὶ ἡμῶν, ὦ τέκνον, φεῖσαι, εἰ μή γε σαυτῆς, ἀλλὰ γοῦν 
Θεαγένους, ᾧ βίος ὁ σὺν σοὶ μόνος αἱρετὸς καὶ ἐπὶ σοὶ 
σῳζομένῃ τὸ εἶναι κέρδος.» </p>
</div>
<div type="section" n="4">
<p><seg type="new-citation"/> Ἠρυθρία τούτων ἀκούουσα 
ἡ Χαρίκλεια, καὶ πλέον ἐν οἵοις κατείληπτο ἐννοοῦσα· σιωπήσασά
 τε ἐπὶ πλεῖστον, ὡς ἐνέκειτο πρὸς τὴν ἀπόκρισιν 
ὁ Καλάσιρις, «Ἀληθῆ μὲν» ἔφη «ἐπιτιμᾷς, ἀλλ' ἴσως 
ἐμοὶ συγγνωστά, ὦ πάτερ· οὐ γάρ με δημώδης οὐδὲ νεωτερίζουσά
 τις ἐπιθυμία πρὸς ταῦτα ἐξάγει τὴν ἀθλίαν ἀλλὰ 
καθαρός τε καὶ σωφρονῶν ἀπειράτου μὲν ἀλλ' ἔμοιγε ἀνδρὸς 
πόθος καὶ τούτου Θεαγένους, λυποῦντος μὲν καὶ ὅτι μὴ 
σύνεστι πλέον δὲ εἰ περίεστιν ἢ μή, φοβοῦντος.» </p>
</div>
<div type="section" n="5">
<p>»Ἀλλὰ τούτου γε ἕνεκα θάρσει» ἔλεγεν ὁ Καλάσιρις, «ὡς 
ὄντος ἐκείνου καί σοι συνεσομένου θεῶν νευόντων, εἴπερ 
τι χρὴ τοῖς τε προθεσπισθεῖσι περὶ ὑμῶν (χρὴ δέ) πιστεύειν <pb/> 
καὶ τῷ διαγγείλαντι χθιζὸν ὡς εἴληπται ὑπὸ Θυάμιδος εἰς 
τὴν Μέμφιν ἀναπεμπόμενος. Εἰ δὲ εἴληπται, δῆλον ὡς καὶ 
σῴζεται φιλίας αὐτῷ πρὸς τὸν Θύαμιν καὶ γνώσεως προϋπαρχούσης.
 Καιρὸς δὴ μὴ μέλλειν, ἀλλὰ σπευστέον ὡς 
ἔνεστιν ἡμῖν τάχους ἐπὶ Βήσσαν τὴν κώμην καὶ ἀναζητητέον
 σοὶ μὲν τὸν Θεαγένην ἐμοὶ δὲ πρὸς τούτῳ καὶ τὸν 
υἱόν· οἶσθά που πάντως προακηκουῖα παῖδα ἐμὸν εἶναι τὸν 
Θύαμιν.» </p>
</div>
<div type="section" n="6">
<p><seg type="new-citation"/> Καὶ ἡ Χαρίκλεια γενομένη σύννους «Εἰ μὲν 
δὴ» ἔφη «παῖς ἐστί σοι Θύαμις καὶ ἔστιν ὁ σὸς ἀλλὰ μὴ 
ἑτέρου καὶ ἄλλος, νῦν μὲν δὴ τὰ ἡμέτερα πρὸς κίνδυνον 
ἐλαύνει τὸν μέγιστον.» Θαυμάσαντος δὲ καὶ τὴν αἰτίαν 
ἐρομένου τοῦ Καλασίριδος «Οἶσθα» εἶπεν «ὡς αἰχμάλωτος
 ἐλήφθην ὑπὸ τῶν βουκόλων· ἐκεῖ τοίνυν καὶ τὸν Θύαμιν 
ἐπηγάγετο πρὸς τὸν κατ' ἐμοῦ πόθον ἡ δυστυχῶς μοι προσεῖναι
 δοκοῦσα τῶν ὄψεων ὥρα, καὶ δέος, εἰ ἀναζητοῦντες 
ἐντύχοιμεν, μὴ ὀφθεῖσαν ἐκείνην εἶναί με ταύτην ὑπομνησθείς,
 τὸν γάμον ὃν τότε μοι προτεινόμενον παρ' αὐτοῦ 
διεκρουσάμην ἐπινοίαις εἰς ἔργον ἄγειν βιάσηται.» </p>
</div>
<div type="section" n="7">
<p>Καὶ ὁ Καλάσιρις «Μὴ οὕτω μέν ποτε» φησὶν «ἐπιθυμία 
κρατήσειεν ὡς καὶ τὴν πατρῴαν ὄψιν ὁρωμένην ὑπεροφθῆναι
 καὶ ὄμμα τοῦ φύντος μὴ καταιδέσαι τὸν παῖδα κολάσαι 
τὴν εἴπερ καὶ ἔστιν οὐκ ἔννομον ὄρεξιν· ὅμως δ' οὖν, κωλύει 
γὰρ οὐδέν, τί οὐχὶ καὶ μηχανήν τινα πρὸς περιγραφὴν τῶν 
φοβούντων ἐπινοεῖς; δεινὴ δέ τις ἔοικας εἶναι σοφιστεῦσαι 
κατὰ τῶν ἐπιχειρούντων διαδύσεις τε καὶ ὑπερθέσεις.» <pb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Ἀνείθη πρὸς ταῦτα μικρὸν ἡ Χαρίκλεια καὶ «Εἰ 
μὲν ἀληθεύεις» εἶπεν «ἢ παιδιάν με πεποίησαι, παρείσθω 
τὸ παρόν· ἐγὼ δὲ τέχνην ἅμα τῷ Θεαγένει μὲν καὶ πρότερον
 ἐπιχειρηθεῖσαν ὑπὸ δὲ τῆς τότε τύχης διακοπεῖσαν 
εἰσηγήσομαι καὶ νῦν ἐπ' ἀμείνοσι ταῖς τύχαις· τῆς γὰρ 
νήσου τῆς βουκολικῆς ἀποδρᾶναι διανοηθεῖσιν ἐδόκει τὴν 
ἐσθῆτα μεταμφιασαμένους ἐς τὸ λυπρότατον καὶ πτωχοῖς 
ἑαυτοὺς ἀπεικάσαντας οὕτως ἐπιμίγνυσθαι κώμαις τε καὶ 
πόλεσιν. </p>
</div>
<div type="section" n="2">
<p><seg type="new-citation"/> Εἰ δὴ συναρέσκει πλαττώμεθα τὸ σχῆμα 
καὶ πτωχεύωμεν, οὕτω γὰρ ἧττόν τε ἐπιβουλευσόμεθα 
πρὸς τῶν ἐντυγχανόντων—ἀσφάλεια γὰρ ἐν τοῖς τοιούτοις
 ἡ εὐτέλεια καὶ οἴκτου μᾶλλον ἢ φθόνου πέλας ἡ 
πενία—τῆς τε καθ' ἡμέραν ἀναγκαίου τροφῆς ῥᾷον εὐπορήσομεν,
 ξένῃ γὰρ ἐν γῇ τὸ μὲν ὤνιον σπάνιον τοῖς 
ἀγνοοῦσι τὸ δὲ αἰτούμενον εὐμετάδοτον τοῖς ἐλεοῦσιν.» 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ἐπῄνει ταῦτα ὁ Καλάσιρις καὶ ἔχεσθαι τῆς ὁδοιπορίας
 ἐπέσπευδε, τοῖς τε περὶ τὸν Ναυσικλέα καὶ Κνήμωνα
 ἐντυγχάνοντες τήν τε ἔξοδον κοινωσάμενοι εἰς τρίτην 
ἐξώρμησαν, οὔτε ὑποζύγιον καίτοι διδόμενον οὔτε ἀνθρώπων
 οὐδένα συνέμπορον ἀνασχόμενοι, τοῦ τε Ναυσικλέους 
καὶ Κνήμωνος προπεμπόντων καὶ ἄλλου τῆς οἰκίας πλήθους· 
προέπεμπε δὲ καὶ ἡ Ναυσίκλεια πολλὰ τὸν πατέρα ἐπιτρέψαι
 καθικετεύσασα τῆς νυμφικῆς αἰδοῦς ὑπὸ φίλτρου <pb/> 
τοῦ περὶ τὴν Χαρίκλειαν ἐκνικηθείσης. </p>
</div>
<div type="section" n="2">
<p><seg type="new-citation"/> Καὶ ὅσον πέντε 
σταδίους προελθόντες ἠσπάζοντό τε ἀλλήλους τὰ τελευταῖα
 κατὰ γένος καὶ τὰς δεξιὰς ἐνέβαλλον ἐπιδακρύσαντές 
τε ὅσον πλεῖστον καὶ ἐπὶ βελτίοσι χωρισθῆναι ταῖς τύχαις 
ἐπευξάμενοι, τοῦ Κνήμωνος δὲ καὶ συγγνώμην αἰτοῦντος 
εἰ μὴ συμπορεύοιτο νεοπήκτους ἔτι τοὺς θαλάμους ἔχων 
ἐπικαταλήψεσθαί τε εἰ καιρὸς γένοιτο πλαττομένου, διεχωρίσθησαν,
 οἱ μὲν ἐπὶ Χέμμιν· </p>
</div>
<div type="section" n="3">
<p><seg type="new-citation"/> ἡ Χαρίκλεια δὲ καὶ ὁ 
Καλάσιρις πρῶτα μὲν εἰς τὸ πτωχικὸν πλάσμα μετημφιέννυντο
 ῥάκεσιν ἑαυτοὺς προπαρεσκευασμένοις ἐξευτελίσαντες,
 ἔπειτα ἡ μὲν Χαρίκλεια τό τε πρόσωπον ἐνύβριζεν 
ἀσβόλου τε ἐντρίψει καὶ πηλοῦ καταχρίσει μολύνασα καὶ 
κρηδέμνου ῥυπῶντος τὸ κράσπεδον ἀπὸ μετώπου κατὰ 
θατέρου τοῖν ὀφθαλμοῖν εἰς ἄτακτον προκάλυμμα ἐπισοβοῦσα,
 πήραν τε ὑπὸ μάλης, οὑτωσὶ μὲν ἰδεῖν ψωμῶν 
τινῶν καὶ ἀκόλων δῆθεν ταμιεῖον χρειωδέστερον δὲ τῆς 
ἱερᾶς ἐκ Δελφῶν ἐσθῆτος καὶ τῶν στεμμάτων τῶν τε 
συνεκτεθέντων μητρῴων κειμηλίων καὶ γνωρισμάτων εἰς 
ὑποδοχήν, ἐξῆπτο. </p>
</div>
<div type="section" n="4">
<p><seg type="new-citation"/> Ὁ δὲ Καλάσιρις τὴν μὲν φαρέτραν 
τῆς Χαρικλείας τετρυχωμένοις κωδίοις ἐνειλήσας, ὡς δή 
τι φορτίον ἕτερον ἐπὶ τῶν ὤμων ἐγκάρσιον ἔφερε, τὸ δὲ 
τόξον τῆς νευρᾶς παραλύσας ἐπειδὴ τάχιστα πρὸς τὸ <pb/> 
εὐθύτερον ἀνεκάμφθη βακτηρίαν ταῖν χεροῖν ἐποιεῖτο πολύς 
τε αὐτῇ καὶ βαρὺς ἐμπίπτων, καὶ εἴ πή τισιν ἐντευξόμενος 
προΐδοι κυφότητά τε πλέον ἐπετήδευεν ἢ τὸ γῆρας ἐπηνάγκαζε
 καὶ τοῖν σκέλοιν θάτερον παρεσύρετο, πρὸς τῆς 
Χαρικλείας ἔσθ' ὅτε χειραγωγούμενος. 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Κἀπειδὴ τὰ τῆς ὑποκρίσεως αὐτοῖς διηκρίβωτο, 
μικρὰ καὶ ἐπισκώψαντες εἰς ἀλλήλους καὶ ὡς πρέποι τὸ 
σχῆμα θάτερος θατέρῳ ἐπιχλευάσαντες τόν τε εἰληχότα 
δαίμονα στῆσαι τὰ δεινὰ μέχρι γοῦν τούτων καὶ ἀρκεσθῆναι 
παρακαλέσαντες, ἔσπευδον ἐπὶ Βήσσαν τὴν κώμην οὗ τὸν 
Θεαγένην καὶ τὸν Θύαμιν εὑρήσειν ἐλπίσαντες ἀπετύγχανον.
 </p>
</div>
<div type="section" n="2">
<p><seg type="new-citation"/> Ἄρτι γὰρ τῇ Βήσσῃ περὶ δύσιν ἡλίου πλησιάζοντες
 πλῆθός τι κείμενον νεκρῶν ὁρῶσι νεοσφαγῶν, τῶν 
μὲν πλειόνων Περσῶν εἶναι τῇ στολῇ τε καὶ καθοπλίσει 
γνωριζομένων ὀλίγων δὲ τινῶν ἐγχωρίων· καὶ πολέμου μὲν 
εἶναι τὸ δρᾶμα εἴκαζον, τίνων δὲ ἢ πρὸς τίνας ἠπόρουν, ἕως 
ἐπιπαριόντες τοὺς νεκροὺς καὶ ἅμα περισκοποῦντες μή 
πού τις κεῖται καὶ τῶν οἰκείων—δειλαὶ γὰρ αἱ ψυχαὶ περὶ 
τοῖς φιλτάτοις τὰ δεινότερα μαντεύεσθαι—γυναίῳ προστυγχάνουσι
 πρεσβυτικῷ, σώματι τῶν ἐγχωρίων προσπεφυκότι
 καὶ παντοίους ἐγείροντι θρήνους. </p>
</div>
<div type="section" n="3">
<p><seg type="new-citation"/> Ἔγνωσαν οὖν <pb/> 
ἐπιχειρεῖν τι παρὰ τῆς πρεσβύτιδος, εἰ οἷόν τε, ἐκμανθάνειν·
 καὶ παρακαθισάμενοι πρῶτα μὲν παραμυθεῖσθαί τε καὶ 
καταστέλλειν τὸν ἄγαν θρῆνον ἐπειρῶντο· ἔπειτα προσιεμένης,
 ὅντινα πενθοίη καὶ τίς ὁ πόλεμος ἠρώτων, τοῦ Καλασίριδος
 πρὸς τὸ γύναιον αἰγυπτιάζοντος. Ἡ δὲ ἔλεγεν ἅπαντα 
ἐπιτέμνουσα· ἐφ' υἱῷ μὲν εἶναι κειμένῳ τὸ πένθος καὶ ἐπιτετηδευκέναι
 τὴν εἰς τοὺς νεκροὺς ἄφιξιν εἴ πή τις διελάσας
 τοῦ ζῆν ἀπαλλάξειε, τέως μέντοι τὰ νομιζόμενα τῷ παιδὶ 
ἐκ τῶν ἐνόντων δακρύουσάν τε καὶ θρηνοῦσαν ἐπιφέρειν. 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Τὸν πόλεμον δὲ ἔλεγεν ὧδε. «Ἤγετο ξένος 
νεανίας τις κάλλει τε καὶ μεγέθει διαφέρων ὡς Ὀροονδάτην
 τὸν μεγάλου βασιλέως ὕπαρχον εἰς τὴν Μέμφιν, 
ἀπέσταλτο δέ, οἶμαι, παρὰ Μιτράνου τοῦ φρουράρχου 
ληφθεὶς αἰχμάλωτος ὥς τι τῶν μεγίστων δῶρον ὡς φασί. 
Τοῦτον οἱ τῆς κώμης τῆς ἡμετέρας ταυτησί» δείξασα τὴν 
ἐχομένην «ἐπελθόντες ἀφείλοντο, γνωρίζειν εἴτ' οὖν 
ἀληθεύοντες εἴτε καὶ πρόφασιν πλάσαντες. </p>
</div>
<div type="section" n="2">
<p><seg type="new-citation"/> Ὁ δὴ 
Μιτράνης ταῦτα πυθόμενος καὶ κατὰ τὸ εἰκὸς ἀγανακτήσας
 ἐπιστρατεύει τῇ κώμῃ δυσὶ ταύταις πρότερον ἡμέραις. 
Καὶ (ἔστι γὰρ μαχιμώτατον ἡ κώμη γένος, βίον ἀεὶ τὴν 
λῃστείαν πεποιημένοι καὶ θανάτου παντὸς ὑπερόπται καὶ 
πολλὰς δὴ διὰ τοῦτο πολλάκις ἄλλας τε κἀμὲ τὸ παρὸν 
ἀνδρῶν τε καὶ παίδων χηρώσαντες), ἐπειδὴ τὴν ἔφοδον 
ἐσομένην ἐτεκμήραντο προλοχίζουσί τέ τινας ἐνέδρας καὶ 
δεξάμενοι τοὺς ἐναντίους ἐπικρατέστεροι γίνονται, οἱ μὲν <pb/> 
κατὰ στόμα ἐκ τοῦ εὐθέος μαχόμενοι οἱ δὲ κατόπιν ἐκ τῶν 
λόχων ἀπροφυλάκτοις σὺν βοῇ τοῖς Πέρσαις ἐπελθόντες. </p>
</div>
<div type="section" n="3">
<p>Καὶ πίπτει μὲν ὁ Μιτράνης ἐν πρώτοις μαχόμενος 
πίπτουσι δὲ σὺν αὐτῷ σχεδόν τι πάντες, οἷα δὴ κυκλωθέντες
 καὶ οὐδὲ φυγῆς τόπων εὐμοιρήσαντες, πίπτουσι δὲ 
καὶ τῶν ἡμετέρων ὀλίγοι· καὶ γίνεται τῶν ὀλίγων βαρείᾳ 
βουλήσει δαίμονος καὶ παῖς ὁ ἐμός, βέλει Περσικῷ πρὸς τὰ 
στέρνα, ὡς ὁρᾶτε, βληθείς· καὶ νῦν ἡ ἀθλία τὸν μὲν θρηνῶ 
κείμενον, τὸν δὲ ἔτι μοι μόνον παῖδα λειπόμενον ἔοικα 
θρηνήσειν, ἐκστρατεύσαντος κἀκείνου τῇ προτεραίᾳ μετὰ 
τῶν λοιπῶν ἐπὶ τὴν Μεμφιτῶν πόλιν.» </p>
</div>
<div type="section" n="4">
<p><seg type="new-citation"/> Ἐπυνθάνετο 
καὶ τὴν αἰτίαν τῆς ἐκστρατείας ὁ Καλάσιρις· καὶ ἡ γραῦς, 
ἀκηκοέναι παρὰ τοῦ λειπομένου παιδὸς προστιθεῖσα, ἔλεγε 
διότι στρατιώτας βασιλείους καὶ φρούραρχον μεγάλου βασιλέως
 ἀνελόντες ἐπὶ μὴ πεπραγμένοις καλῶς εἶδον ἐκεῖνο 
καλῶς, μὴ εἰς μικρὸν αὐτοῖς ἀλλ' εἰς τὸν περὶ τῶν ὅλων 
κίνδυνον τὸ πρᾶγμα τελευτήσειν, Ὀροονδάτου τοῦ κατὰ 
τὴν Μέμφιν ὑπάρχου πλείστῃ τε χερὶ πεφραγμένου καὶ 
αὐτίκα, εἰ πύθοιτο, κατὰ πρώτην ἔφοδον σαγηνεύσοντος 
τὴν κώμην καὶ πανωλεθρίᾳ τῶν ἐνοικούντων τὴν δίκην 
εἰσπράξοντος. </p>
</div>
<div type="section" n="5">
<p><seg type="new-citation"/> «Οἷα δὴ οὖν τὸν περὶ τῶν ὅλων ἀναρριπτοῦντες
 κίνδυνον, ἔγνωσαν μεγάλα τολμήματα μείζοσιν, 
εἰ δυνατόν, ἰάσασθαι καὶ φθῆναι τὴν Ὀροονδάτου παρασκευήν, <pb/>
 ἀπροσδόκητοί τε ἐπεισπεσόντες ἢ προσανελεῖν 
κἀκεῖνον εἰ κατὰ τὴν Μέμφιν ὄντα καταλάβοιεν ἢ εἴπερ 
ἐκδημῶν τυγχάνοι, πολέμου τινὸς αὐτὸν ὡς φασὶν Αἰθιοπικοῦ
 τανῦν ἀπασχολοῦντος, ῥᾷόν τε τὴν πόλιν παραστήσασθαι
 τῶν ὑπερμαχομένων ἔρημον καὶ αὐτοί τε ἐκτὸς 
κινδύνου γενέσθαι τὸ παρὸν καὶ προσκατορθῶσαι τῷ Θυάμιδι
 λῃστάρχῳ τῷ σφῶν τὴν τῆς προφητείας ἱερωσύνην, 
οὐ κατὰ νόμον παρ' ἀδελφοῦ νεωτέρου κατεχομένην, ἀνακομίσασθαι·
 ἢ εἴπερ καὶ ἀποτυγχάνειν συμβαίνοι, πολέμου 
γοῦν ἔργον μαχομένους γενέσθαι μηδὲ ἄλλως ἁλῶναι καὶ 
ταῖς Περσικαῖς αἰκίαις καὶ ὕβρεσιν ἐκκεῖσθαι. </p>
</div>
<div type="section" n="6">
<p><seg type="new-citation"/> Ἀλλ' 
ὦ ξένοι, ποῖ δὴ τὸ νῦν ἀφίξεσθε;» «Εἰς τὴν κώμην» ὁ 
Καλάσιρις εἶπεν. Ἡ δὲ «Οὐκ ἀσφαλὲς ὑμῖν» ἔφη «τῆς 
τε ὥρας ἀωρὶ καὶ οὐδὲ γνωριζομένοις ἐπιμίξαι τοῖς ὑπολειπομένοις.»
 «Ἀλλ' εἰ ξεναγοίης» ἔφη ὁ Καλάσιρις 
«οὐκ ἀπ' ἐλπίδος ἡμῖν καὶ τὰ τῆς ἀσφαλείας.» «Οὔ 
μοι καιρός» ἀπεκρίνατο ἡ πρεσβῦτις, «νυκτερινοὺς γάρ 
τινας ἐναγισμοὺς ἐπιτελέσαι μοι πρόκειται. Ἀλλ' εἰ δὴ 
φορητὸν ὑμῖν, ἐπάναγκες δὲ καὶ μὴ βουλομένοις, αὐτοῦ 
που καὶ τῶν νεκρῶν ἐν καθαρῷ μικρὸν ἀποχωρήσαντες τὴν 
μὲν νύκτα ἐγκαρτερήσατε τὴν ἕω δὲ ὑμῖν πρόξενος ἐγὼ 
τῆς ἀδείας ξεναγοῦσα γενήσομαι.» 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Ταῦτα εἰπούσης ὁ Καλάσιρις ἅπαντα πρὸς τὴν 
Χαρίκλειαν φράσας καὶ παραλαβὼν μεθίστατο. Καὶ μικρὸν <pb/> 
ὅσον τοὺς κειμένους ὑπερβάντες βουνῷ τινι χαμαιζήλῳ 
προστυγχάνουσι, κἀνταῦθα ὁ μὲν κατέκλινεν ἑαυτὸν τῇ 
κεφαλῇ τὴν φαρέτραν ὑποθέμενος, ἡ Χαρίκλεια δὲ καθῆστο 
τὴν πήραν εἰς καθέδραν ποιησαμένη. </p>
</div>
<div type="section" n="2">
<p><seg type="new-citation"/> Ἄρτι δὲ τῆς 
σεληναίας ἀνισχούσης καὶ φωτὶ λαμπρῷ τὰ πάντα καταυγαζούσης,
 τρίτη γὰρ μετὰ πανσέληνον ἐτύγχανεν, ὁ μὲν 
Καλάσιρις οἷα δὴ πρεσβυτικός τε ἄλλως καὶ πρὸς τῆς 
ὁδοιπορίας κεκοπωμένος ὕπνῳ κατείχετο, ἡ Χαρίκλεια δὲ 
ὑπὸ τῶν συνεχόντων φροντισμάτων διαγρυπνοῦσα σκηνῆς 
τινος οὐκ εὐαγοῦς μὲν ταῖς δὲ Αἰγυπτίαις ἐπιχωριαζούσης 
θεωρὸς ἐγίνετο. </p>
</div>
<div type="section" n="3">
<p><seg type="new-citation"/> Ἡ γὰρ πρεσβῦτις ἀνενοχλήτου καὶ 
ἀκατόπτου σχολῆς ἐπειλῆφθαι νομίσασα πρῶτα μὲν βόθρον 
ὠρύξατο, ἔπειτα πυρκαϊὰν ἐκ θατέρου μέρους ἐξῆψε καὶ 
μέσον ἀμφοῖν τὸν νεκρὸν τοῦ παιδὸς προθεμένη κρατῆρά 
τε ὀστρακοῦν ἔκ τινος παρακειμένου τρίποδος ἀνελομένη 
μέλιτος ἐπέχει τῷ βόθρῳ καὶ αὖθις ἐξ ἑτέρου γάλακτος, 
καὶ οἶνον ἐκ τρίτων ἐπέσπενδεν· εἶτα πέμμα στεάτινον 
εἰς ἀνδρὸς μίμημα πεπλασμένον δάφνῃ καὶ μαράθῳ καταστέψασα
 εἰς τὸν βόθρον ἐνέβαλλεν. </p>
</div>
<div type="section" n="4">
<p><seg type="new-citation"/> Ἐφ' ἅπασι δὲ ξίφος 
ἀνελομένη καὶ πρὸς τὸ ἐνθουσιῶδες σοβηθεῖσα καὶ πολλὰ 
πρὸς τὴν σεληναίαν βαρβάροις τε καὶ ξενίζουσι τὴν ἀκοὴν 
ὀνόμασι κατευξαμένη τὸν βραχίονα ἐντεμοῦσα καὶ δάφνης 
ἀκρέμονι τοῦ αἵματος ἀποψήσασα τὴν πυρκαϊὰν ἐπεψέκαζεν,
 ἄλλα τε ἄττα τερατευσαμένη πρὸς τούτοις ἐπὶ τὸν 
νεκρὸν τοῦ παιδὸς προσκύψασα καί τινα πρὸς τὸ οὖς ἐπᾴδουσα
 ἐξήγειρέ τε καὶ ὀρθὸν ἑστάναι τῇ μαγγανείᾳ κατηνάγκαζεν. <pb/>
 </p>
</div>
<div type="section" n="5">
<p><seg type="new-citation"/> Ἡ Χαρίκλεια δὴ οὖν οὐδὲ τὰ πρῶτα ἀδεῶς 
κατοπτεύουσα τότε δὴ καὶ ὑπέφριττε καὶ πρὸς τῶν γινομένων
 ἀήθων ἐκδειματωθεῖσα τὸν Καλάσιριν ἀφύπνιζέ τε 
καὶ θεατὴν γενέσθαι τῶν δρωμένων παρεσκεύαζεν. Αὐτοὶ 
μὲν οὖν ἅτε ἐν σκότῳ διάγοντες οὐχ ἑωρῶντο, κατώπτευον 
δὲ τὰ ἐν τῷ φωτὶ καὶ πρὸς τῇ πυρκαϊᾷ ῥᾷον καὶ τῶν λεγομένων
 οὐ πόρρωθεν ὄντες ἐπηκροῶντο, τῆς γραὸς ἤδη καὶ 
γεγωνότερον ἐκπυνθανομένης παρὰ τοῦ νεκροῦ· καὶ ἦν ἡ 
πεῦσις εἴπερ ὁ ἀδελφὸς μὲν ἐκείνου παῖς δὲ αὐτῆς ὁ λειπόμενος
 ἐπανήξει περισωθείς. </p>
</div>
<div type="section" n="6">
<p><seg type="new-citation"/> Ὁ δὲ ἀπεκρίνατο μὲν 
οὐδὲν ἐπινεύσας δὲ μόνον καὶ τῇ μητρὶ τὰ κατὰ γνώμην 
ἐλπίζειν ἀμφιβόλως ἐνδοὺς κατηνέχθη τε ἀθρόον καὶ ἔκειτο 
ἐπὶ πρόσωπον. Ἡ δὲ ἐπέστρεφέ τε τὸ σῶμα πρὸς τὸ 
ὕπτιον καὶ οὐκ ἀνίει τὴν πεῦσιν ἀλλὰ βιαιοτέραις, ὡς 
ἐῴκει, ταῖς κατανάγκαις πολλὰ τοῖς ὠσὶν αὖθις ἐπᾴδουσα 
καὶ μεθαλλομένη ξιφήρης ἄρτι μὲν πρὸς τὴν πυρκαϊὰν ἄρτι 
δὲ ἐπὶ τὸν βόθρον ἐξήγειρέ τε αὖθις καὶ ὀρθωθέντος περὶ 
τῶν αὐτῶν ἐξεπυνθάνετο, μὴ νεύμασι μόνον ἀλλὰ καὶ 
φωνῇ τὴν μαντείαν ἀρισήμως δηλοῦν ἐπαναγκάζουσα. </p>
</div>
<div type="section" n="7">
<p>Καὶ τῆς πρεσβύτιδος ἐν τούτοις οὔσης ἡ Χαρίκλεια πολλὰ 
τὸν Καλάσιριν καθικέτευε τοῖς γινομένοις πλησιάσαντας 
πυνθάνεσθαί τι καὶ αὐτοὺς περὶ τοῦ Θεαγένους, ὁ δὲ παρῃτεῖτο <pb/>
 φάσκων καὶ τὴν θέαν οὐκ εὐαγῆ μὲν κατ' ἀνάγκην 
δ' οὖν ὅμως γενομένην ἀνέχεσθαι· εἶναι γὰρ οὐ προφητικὸν
 οὔτε ἐπιχειρεῖν οὔτε παρεῖναι ταῖς τοιαῖσδε 
πράξεσιν, ἀλλὰ τὸ μαντικὸν τούτοις μὲν ἐκ θυσιῶν ἐννόμων
 καὶ εὐχῶν καθαρῶν παραγίνεσθαι, τοῖς δὲ βεβήλοις 
καὶ περὶ γῆν τῷ ὄντι καὶ σώματα νεκρῶν εἰλουμένοις οὕτως 
ὡς τὴν Αἰγυπτίαν ὁρᾶν ἡ τοῦ καιροῦ περίπτωσις ἐνδέδωκε. 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Καὶ ἔτι λέγοντος ὁ νεκρὸς οἷον ἐκ μυχοῦ τινος 
ἢ σπηλαίου φαραγγώδους βαρύ τι καὶ δυσηχὲς ὑποτρύζων 
«Ἐγὼ μὲν» ἔφη «σοῦ τὰ πρῶτα ἐφειδόμην, ὦ μῆτερ, 
καὶ παρανομοῦσαν εἰς τὴν ἀνθρωπείαν φύσιν καὶ τοὺς ἐκ 
μοιρῶν θεσμοὺς ἐκβιαζομένην καὶ τὰ ἀκίνητα μαγγανείαις 
κινοῦσαν ἠνειχόμην, σῴζεται γὰρ ἡ περὶ τοὺς φύντας 
αἰδὼς ἐφ' ὅσον οἷόν τε καὶ ἐν τοῖς ἀποιχομένοις. </p>
</div>
<div type="section" n="2">
<p>Ἀλλ' ἐπειδὴ καὶ ταύτην ἀναιρεῖς τὸ κατὰ σαυτὴν καὶ ἐλαύνεις
 οὐκ ἀθεμίτοις μόνον τὴν ἀρχὴν ἐπιχειρήσασα ἀλλ' ἤδη 
καὶ εἰς ἄπειρον τὸ ἀθέμιτον ἐπεξάγουσα, οὐκ ὀρθοῦσθαι 
μόνον καὶ νεύειν ἀλλὰ καὶ φθέγγεσθαι σῶμα νεκρὸν ἐκβιαζομένη
 κηδείας μὲν τῆς ἐμῆς ἀμελοῦσα καὶ ταῖς λοιπαῖς 
ἐπιμίγνυσθαι ψυχαῖς ἐμποδίζουσα χρείας δὲ μόνης γενομένη
 τῆς σῆς, ἄκουε ταῦθ' ἃ πάλαι σοι μηνύειν ἐφυλαττόμην.
 </p>
</div>
<div type="section" n="3">
<p><seg type="new-citation"/> Οὔτε ὁ παῖς σοι περισωθεὶς ἐπανήξει οὔτε αὐτὴ <pb/> 
τὸν ἀπὸ ξίφους ἐκφεύξῃ θάνατον ἀλλ' ἀεὶ δὴ τὸν σαυτῆς 
βίον ἐν οὕτως ἀθέσμοις πράξεσι καταναλώσασα τὴν ἀποκεκληρωμένην
 πᾶσι τοῖς τοιούτοις βιαίαν οὐκ εἰς μακρὰν 
ὑποστήσῃ τελευτήν, ἥτις πρὸς τοῖς ἄλλοις οὐδὲ ἐπὶ σαυτῆς
 τὰ οὕτως ἀπόρρητα καὶ σιγῇ καὶ σκότῳ φυλαττόμενα 
μυστήρια δρᾶν ὑπέμεινας, ἀλλ' ἤδη καὶ ἐπὶ μάρτυσι τοιούτοις
 τὰς τῶν κειμένων ἐξορχῇ τύχας· </p>
</div>
<div type="section" n="4">
<p><seg type="new-citation"/> ἑνὶ μὲν προφήτῃ 
—καὶ τοῦτο μὲν ἔλαττον, σοφὸς γὰρ τὰ τοιαῦτα σιγῇ πρὸς 
τὸ ἀνεκλάλητον ἐπισφραγίσασθαι καὶ ἄλλως θεοῖς φίλος· 
τοὺς γοῦν παῖδας εἰς τὸν δι' αἵματος ἀγῶνα καὶ ξιφήρεις 
καθισταμένους καὶ μονομαχήσειν μέλλοντας ἀποκωλύσει τε 
καὶ παύσει φανείς, εἴπερ ἐπισπεύσειεν—ἀλλ' ὃ δὴ βαρύτερον
 ὅτι καὶ κόρη τις τῶν ἐπ' ἐμοὶ γίνεται θεωρὸς καὶ 
πάντων ἐπακροᾶται, γύναιον ὑπ' ἔρωτος σεσοβημένον καὶ 
πᾶσαν ὡς εἰπεῖν ἐπὶ γῆν ἐρωμένου τινὸς ἕνεκεν ἀλώμενον, 
ᾧ μετὰ μυρίους μὲν μόχθους μυρίους δὲ κινδύνους γῆς 
ἐπ' ἐσχάτοις ὅροις τύχῃ σὺν λαμπρᾷ καὶ βασιλικῇ συμβιώσεται.»
 </p>
</div>
<div type="section" n="5">
<p><seg type="new-citation"/> Τούτων εἰρημένων ὁ μὲν ἔκειτο καταρραγείς,
 ἡ δὲ γραῦς συνεῖσα τοὺς ξένους εἶναι τοὺς κατασκόπους
 ὡς εἶχε σχήματος ξιφήρης τε καὶ ἐμμανὴς ἐπ' αὐτοὺς 
ἵεται καὶ κατὰ πᾶν μέρος τῶν κειμένων ἐφέρετο, τοῖς 
νεκροῖς ἐγκεκρύφθαι αὐτοὺς ὑποπτεύουσα γνώμην τε ποιουμένη
 διαχρήσασθαι εἰ ἀνεύροι ὡς ἐπιβούλως τε καὶ πρὸς <pb/> 
ἐναντίου τοῖς αὐτῆς μαγγανεύμασι κατασκόπους γεγενημένους·
 ἕως ἀπερίσκεπτον ὑπὸ θυμοῦ τὴν κατὰ τοὺς νεκροὺς 
ἔρευναν ποιουμένη ἔλαθεν ὠρθωμένῳ κλάσματι δόρατος 
κατὰ τοῦ βουβῶνος περιπαρεῖσα. Καὶ ἡ μὲν ἔκειτο τὴν ἐκ 
τοῦ παιδὸς μαντείαν οὕτω παρὰ πόδας ἐν δίκῃ πληρώσασα. <pb/> </p>
</div>
</div>
</div>
<div type="Book" n="7">
<div type="chapter" n="1">
<div type="section" n="1">
<p rend="indent(1)">Ὁ δὲ Καλάσιρις καὶ ἡ Χαρίκλεια παρὰ τοσοῦτον 
ἐλθόντες κινδύνου καὶ ἅμα μὲν τῶν παρόντων φόβων ἐκτὸς 
ἑαυτοὺς ποιούμενοι ἅμα δὲ τῶν μαντευθέντων ἕνεκεν 
ἐπισπεύδοντες τῆς ἐπὶ τὴν Μέμφιν ὁδοῦ σπουδαιότερον 
εἴχοντο. Καὶ δὴ καὶ ἐπλησίαζον τῇ πόλει τῶν ἐκ τῆς 
νεκυίας μεμαντευμένων ἤδη κατ' αὐτὴν τελουμένων. </p>
</div>
<div type="section" n="2">
<p>Ὡς γὰρ ὁ Θύαμις τὸ ἀπὸ τῆς Βήσσης λῃστρικὸν ἐπάγων 
ἐφίστατο, οἱ μὲν κατὰ τὴν Μέμφιν ὀλίγον ὅσον ἔφθησαν 
τὰς πύλας ἐπικλεισάμενοι, στρατιώτου τινὸς τῶν ὑπὸ 
Μιτράνην διαδράντος τὴν κατὰ Βῆσσαν μάχην προϊδόντος
 τε τὴν ἔφοδον καὶ τοῖς ἐν τῷ ἄστει προμηνύσαντος· 
ὁ δὲ Θύαμις περί τι μέρος τοῦ τείχους τὰ ὅπλα καταθέσθαι
 κελεύσας διανέπαυέ τε ἅμα ἐκ συντόνου τῆς ὁδοιπορίας
 τὸν στρατὸν καὶ ὡς πολιορκήσων δῆθεν ἐποιεῖτο 
γνώμην. </p>
</div>
<div type="section" n="3">
<p><seg type="new-citation"/> Οἱ δὲ κατὰ τὴν πόλιν, πρότερον μὲν ὡς 
πλῆθος τὸ ἐπιὸν καταδείσαντες ἀπὸ δὲ τῆς ἐκ τῶν τειχῶν 
κατασκοπῆς ὀλίγους εἶναι τοὺς ἐπελθόντας καταγνόντες, <pb/> 
ὥρμησαν μὲν καὶ αὐτίκα τοὺς ἐγκαταλελειμμένους ὀλίγους 
εἰς φρουρὰν τῆς πόλεως τοξότας τε καὶ ἱππέας ἀναλαβόντες
 καὶ τὸν ἀστικὸν δῆμον τοῖς προστυχοῦσιν ἐξοπλίσαντες
 ἐξελθεῖν τε καὶ συμπεσεῖν εἰς μάχην τοῖς ἐναντίοις.
 </p>
</div>
<div type="section" n="4">
<p><seg type="new-citation"/> Πρεσβυτικοῦ δέ τινος καὶ τῶν ἐπὶ δόξης διακωλύσαντος
 καὶ ἐκδιδάξαντος διότι καὶ εἰ τὸν σατράπην 
Ὀροονδάτην ἀπεῖναι συμβαίνει τὰ νῦν, ἐπὶ τὸν Αἰθιοπικὸν
 ἐκστρατεύσαντα πόλεμον, ἀλλὰ Ἀρσάκῃ γοῦν τῇ ἐκείνου 
γαμετῇ δίκαιον πρότερον ἀνακοινοῦσθαι τὴν πρᾶξιν, ὡς 
ἂν μετὰ γνώμης τῆς ἐκείνης τὸ εὑρισκόμενον κατὰ τὴν 
πόλιν στρατιωτικὸν ῥᾷόν τε συλλαμβάνοιμεν καὶ προθυμότερον,
 ἐδόκει τε δὴ ταῦτα καλῶς εἰρῆσθαι καὶ ἐπὶ τὰ 
βασίλεια πάντες ὥρμησαν, ταῦτα ἐχόντων εἰς κατοίκησιν 
τῶν σατραπῶν βασιλέως μὴ παρόντος. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Ἡ δὲ Ἀρσάκη τὰ μὲν ἄλλα καλή τε ἦν καὶ μεγάλη 
καὶ συνεῖναι δραστήριος τό τε φρόνημα ἐξ εὐγενείας 
ὑπέρογκος καὶ οἷον εἰκὸς τὴν ἀδελφὴν βασιλέως τοῦ 
μεγάλου γεγονυῖαν, ἄλλως δὲ τὸν βίον ἐπίμωμος καὶ ἡδονῆς
 παρανόμου καὶ ἀκρατοῦς ἐλάττων· πρὸς γοῦν ἄλλοις 
καὶ τῷ Θυάμιδι παραιτία τῆς ἐκ Μέμφεώς ποτε φυγῆς 
ἐγεγόνει. </p>
</div>
<div type="section" n="2">
<p><seg type="new-citation"/> Ἄρτι γὰρ τοῦ μὲν Καλασίριδος διὰ τὰ ἐκ 
θεῶν αὐτῷ περὶ τῶν παίδων προθεσπισθέντα τῆς Μέμφεως <pb/>
 ἑαυτὸν λάθρα πάντων ἐξοικίσαντος καὶ ἀφανοῦς 
ὄντος ἢ καὶ ἀπολωλέναι δοκοῦντος, τοῦ δὲ Θυάμιδος ὡς 
ἂν πρεσβυτέρου παιδὸς ἐπὶ τὴν προφητείαν κληθέντος 
καὶ τὰς εἰσιτηρίους θυσίας πανδημεὶ τελοῦντος, ἐντυχοῦσα 
κατὰ τὸν νεὼν τῆς Ἴσιδος ἡ Ἀρσάκη νεανίσκῳ χαρίεντι 
καὶ ἀκμάζοντι καὶ πρὸς τῆς ἐν χερσὶ πανηγύρεως πλέον 
ὡραϊσμένῳ ὀφθαλμούς τε ἐπέβαλλεν οὐ σώφρονας καὶ νεύματα
 τῶν αἰσχροτέρων αἰνίγματα. </p>
</div>
<div type="section" n="3">
<p><seg type="new-citation"/> Καὶ ταῦτα ὁ μὲν 
Θύαμις οὐδὲ κατὰ μικρὸν προσίετο, φύσει τε καὶ ἐκ παίδων
 εὖ πεφυκὼς τὰ εἰς σωφροσύνην, καὶ τὰ πρὸς ἐκείνης 
δρώμενα πόρρω τε ἦν ὡς ἐδρᾶτο &lt;τοῦ&gt; ὑποπτεύειν καὶ τυχὸν 
ἄλλως πως γίνεσθαι ὑπετίθετο τῶν ἱερῶν ὅλος γινόμενος. </p>
</div>
<div type="section" n="4">
<p>Ὅ γε μὴν ἀδελφὸς αὐτῷ Πετόσιρις καὶ πάλαι ζηλοτυπίαν
 ἐπ' αὐτῷ νοσῶν τῆς ἱερωσύνης τάς τε προσβολὰς 
τῆς Ἀρσάκης παρατηρήσας, ἀφορμὴν εἰς ἐπιβουλὴν τοῦ 
ἀδελφοῦ τὴν ἐκείνης οὐκ ἔννομον πεῖραν ἐποιήσατο· καὶ 
τῷ Ὀροονδάτῃ λάθρα προσιὼν κατεμήνυεν οὐ τὴν ἐκείνης 
ὄρεξιν μόνον ἀλλ' ἤδη καὶ ὡς ὁ Θύαμις συγκατατίθοιτο 
προσεπιψευδόμενος. </p>
</div>
<div type="section" n="5">
<p><seg type="new-citation"/> Ὁ δὲ ῥᾳδίως ὑποπεισθεὶς ἐξ ὧν 
τὴν Ἀρσάκην προϋπώπτευε, τῇ μὲν κατ' οὐδὲν ἠνώχλει 
σαφῆ τε ἔλεγχον οὐκ ἔχων καὶ ἅμα φόβῳ καὶ αἰδοῖ τῇ 
περὶ τὸ βασίλειον γένος εἴ τι καὶ ὑπώπτευεν ἀνέχεσθαι 
βιαζόμενος. Τῷ μέντοι γε Θυάμιδι θάνατον ἐκ προρρήσεως 
συνεχῶς διαπειλῶν, οὐ πρότερον ἀνῆκεν ἄχρις οὗ τὸν μὲν <pb/> 
ἐφυγάδευσε τὸν Πετόσιριν δὲ εἰς τὴν προφητείαν ἐγκατέστησεν.
 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ἀλλὰ ταῦτα μὲν χρόνοις ἐγεγόνει προτέροις, 
τότε δ' οὖν ἡ Ἀρσάκη, τοῦ πλήθους ἐπὶ τὴν οἴκησιν αὐτῆς 
συρρυέντος καὶ τήν τε ἔφοδον τῶν ἐναντίων δηλοῦντος 
(ἤδη καὶ αὐτὴ προῃσθημένη) καὶ τοῖς οὖσι τῶν στρατιωτῶν
 ἐπιτρέψαι συνεξελθεῖν αὐτοῖς αἰτοῦντος, οὐκ ἂν ἔφη 
ταῦτα προχείρως οὕτως ἐπιτρέψαι οὔπω μὲν τὸ πλῆθος 
τῶν πολεμίων ὅσον οὔπω δὲ οἵτινές εἰσιν ἢ πόθεν εἰδυῖα, 
καὶ πρός γε οὐδὲ τὴν πρόφασιν δι' ἣν ἐπεληλύθασι γινώσκουσα.
 Χρῆναι γὰρ ἄχρι τῶν τειχῶν διαβῆναι πρότερον 
καὶ ἅπαντα ἐκεῖθεν κατοπτεύσαντας καὶ ἄλλους συλλαβόντας
 οὕτω τοῖς δυνατοῖς καὶ λυσιτελοῦσιν ἐπιχειρεῖν. </p>
</div>
<div type="section" n="2">
<p>Ἐδόκει καλῶς εἰρῆσθαι καὶ ὥρμησαν ὡς εἶχον ἐπὶ τὸ 
τεῖχος, ἔνθα σκηνὴν ὑπὸ ἁλουργοῖς καὶ χρυσοϋφέσι παραπετάσμασιν
 ἐκ προστάγματος ἡ Ἀρσάκη πηξαμένη πολυτελῶς
 τε ἑαυτὴν καλλωπίσασα καὶ ἐφ' ὑψηλῆς καθέδρας 
προκαθίσασα τούς τε σωματοφύλακας ἐν ὅπλοις ὑποχρύσοις
 περιστήσασα κηρύκειόν τε εἰς εἰρηνικῶν διαλέξεων <pb/> 
σύμβολον ἀναδείξασα, τοὺς πρώτους καὶ ἐπιδόξους τῶν 
ἐναντίων πλησίον ἥκειν τοῦ τείχους προὔτρεπεν. </p>
</div>
<div type="section" n="3">
<p><seg type="new-citation"/> Ὡς 
δὲ ὁ Θύαμις καὶ ὁ Θεαγένης αἱρεθέντες ὑπὸ τοῦ πλήθους 
ἀφίκοντο καὶ ἔστησαν ὑπὸ τῷ τείχει τὰ μὲν ἄλλα ὡπλισμένοι
 γυμνοὶ δὲ τοῦ κράνους, ὁ κῆρυξ τάδε ἔλεγεν· 
«Ἀρσάκη λέγει πρὸς ὑμᾶς, Ὀροονδάτου μὲν τοῦ πρώτου 
σατράπου γυνὴ μεγάλου δὲ βασιλέως ἀδελφή, τί βουλόμενοι
 καὶ τίνες ὄντες ἢ τίνα αἰτίαν ἐπάγοντες τὴν ἔφοδον 
ἐτολμήσατε;» </p>
</div>
<div type="section" n="4">
<p><seg type="new-citation"/> Οἱ δὲ τὸ μὲν πλῆθος εἶναι Βησσαέων 
ἀπεκρίναντο ἑαυτὸν δὲ ὁ Θύαμις ὅστις εἴη, καὶ ὅτι παρανομηθεὶς
 ὑπό τε τοῦ ἀδελφοῦ Πετοσίριδος καὶ Ὀροονδάτου
 τῆς τε προφητείας ἐξ ἐπιβουλῆς ἀφαιρεθεὶς ἐπὶ 
ταύτην ὑπὸ Βησσαέων κατάγοιτο. Καὶ εἰ μὲν ἀπολαμβάνοι 
τὴν ἱερωσύνην εἰρήνην τε εἶναι καὶ Βησσαέας εἰς τὴν 
οἰκείαν ἐπανήξειν οὐδενὶ κατ' οὐδὲν λυμηναμένους, εἰ 
δὲ μή, πολέμῳ κριτῇ καὶ τοῖς ὅπλοις ἐπιτρέψειν. </p>
</div>
<div type="section" n="5">
<p>Χρῆναι δὲ καὶ Ἀρσάκην, εἴπερ τι διανοεῖται τῶν προσηκόντων,
 εἰς καιρὸν τῆς εἰς αὐτὴν ἐπιβουλῆς ἐκ Πετοσίριδος
 τὴν ἄμυναν εἰσπράττεσθαι καὶ τῶν ἀθεμίτων διαβολῶν,
 ἃς ψευδῶς πρὸς Ὀροονδάτην ποιησάμενος, ἐκείνῃ 
μὲν πρὸς τὸν ἄνδρα παρανόμου καὶ αἰσχρᾶς ἐπιθυμίας 
ὑποψίαν αὐτῷ δὲ τὴν ἐκ τῆς πατρίδος φυγὴν ἐπιβεβληκὼς
 τυγχάνοι. <pb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Πρὸς ταῦτα διεταράχθη μὲν καὶ σύμπαν τὸ 
Μεμφιτῶν πλῆθος, τόν τε Θύαμιν ἀναγνωρίζοντες καὶ 
τῆς ἀπροσδοκήτου φυγῆς αὐτῷ τὴν αἰτίαν ἐν ἀρχῇ μὲν 
καὶ ἡνίκα ἐγίνετο ἀγνοήσαντες ἐκ δὲ τῶν λεχθέντων δι' 
ὑποψίας τε ἄγοντες καὶ ἀλήθειαν εἶναι πιστεύοντες· ἡ 
δὲ Ἀρσάκη πλέον ἢ σύμπαντες συνεχέθη τὴν διάνοιαν καὶ 
κλύδωνι φροντισμάτων περιεστοίχιστο. </p>
</div>
<div type="section" n="2">
<p><seg type="new-citation"/> Θυμοῦ μὲν ἐπὶ 
τὸν Πετόσιριν πεπληρωμένη καὶ πρὸς τὰ πάλαι συμβάντα 
τῇ διανοίᾳ ἀναπεμπάζουσα ὅπως ἂν τιμωρήσαιτο συνετάττετο,
 τὸν δὲ Θύαμιν ὁρῶσα καὶ αὖθις τὸν Θεαγένην διεσπᾶτο
 τὴν διάνοιαν καὶ ἐμερίζετο εἰς τὴν πρὸς ἑκάτερον 
ἐπιθυμίαν, ἔρωτα ἐπ' ἀμφοτέροις τὸν μὲν ἀνανεουμένη 
τὸν δὲ δριμύτερον ἄρτι τῇ ψυχῇ καταβαλλομένη, ὥστε 
οὐδὲ τοὺς περιεστηκότας ἔλαθεν ἀδημονοῦσα. </p>
</div>
<div type="section" n="3">
<p><seg type="new-citation"/> Πλὴν 
ἀλλὰ μικρὸν δὴ διαλιποῦσα καὶ ὥσπερ οἱ ἐξ ἐπιλήψεως 
ἑαυτὴν ἀναλαβοῦσα «Πολέμου μέν, ὦ βέλτιστοι» ἔφη, 
«μανίαν ἐνοσήσατε πάντες μὲν Βησσαεῖς οὐχ ἥκιστα δὲ 
ὑμεῖς, ἀκμαῖοι καὶ χαρίεντες οὕτω νεανίαι καὶ εὖ γεγονότες
 ὡς γινώσκω τε καὶ εἰκάζειν πάρεστιν, εἰς προῦπτον 
κίνδυνον ὑπὲρ λῃστῶν καὶ ταῦτα ἑαυτοὺς καθέντες οὐδὲ 
πρὸς τὴν πρώτην προσβολὴν εἰ μάχης δεήσειεν ἀρκέσοντες·
 μὴ γὰρ οὕτω τὰ τοῦ μεγάλου βασιλέως ἀσθενήσειεν <pb/>
 ὡς, εἰ καὶ τὸν σατράπην ἀπεῖναι συμβαίνει, μὴ διὰ 
τῶν λειψάνων γοῦν τῆς ἐνταῦθα στρατιᾶς ἅπαντας ὑμᾶς 
σαγηνευθῆναι. </p>
</div>
<div type="section" n="4">
<p><seg type="new-citation"/> Ἀλλ' οὐδὲν οἶμαι δεῖ τρίβεσθαι τοὺς 
πολλούς, καὶ τῆς κατὰ τὴν ἔφοδον προφάσεως ἰδίας 
τινῶν οὔσης ἀλλ' οὐ δημοσίας οὐδὲ κοινῆς, μὴ οὐχὶ καὶ 
ἰδίᾳ τὴν ἀμφισβήτησιν κρίνεσθαι καὶ πέρας τὸ ἐκ θεῶν 
τε καὶ δίκης αὐτῆς ὁρισθησόμενον ἐκδέχεσθαι. Δοκεῖ δή 
μοι» ἔφη «καὶ προστάττω τοὺς μὲν ἄλλους Μεμφιτῶν 
τε καὶ Βησσαέων ἡσύχους εἶναι μηδὲ ἀπροφάσιστον ἀλλήλοις
 ἐπιφέρειν πόλεμον, τοὺς δὲ τῆς προφητείας ἀμφισβητοῦντας
 πρὸς ἀλλήλους μονομαχήσαντας ἔπαθλον τῷ 
νικῶντι προθέσθαι τὴν ἱερωσύνην.» 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ταῦτα τῆς Ἀρσάκης εἰπούσης οἱ μὲν κατὰ τὴν 
πόλιν ἅπαντες ἀνεβόησαν καὶ τὰ εἰρημένα ἐπῄνουν, ἅμα 
μὲν εἰς ὑποψίαν μοχθηρᾶς προαιρέσεως κατὰ τοῦ Πετοσίριδος
 κεκινημένοι ἅμα δὲ καὶ τὸν ἐν ὀφθαλμοῖς καὶ ὅσον 
οὔπω προσδοκώμενον κίνδυνον αὐτός τις ἕκαστος εἰς τὸν 
δι' ἑτέρων ἀγῶνα διώσασθαι δοκιμάζων. </p>
</div>
<div type="section" n="2">
<p><seg type="new-citation"/> Οἱ πολλοὶ δὲ 
Βησσαέων ἐῴκεσαν οὐκ ἀρεσκομένοις οὐδὲ ἐκδοῦναι προκινδυνεύειν
 σφῶν τὸν ἔξαρχον βουλομένοις, ἄχρις &lt;οὗ&gt; ὁ Θύαμις
 ἔπεισε συγκαταθέσθαι, τό τε ἀσθενὲς καὶ τὴν εἰς 
πολέμους ἀπειρίαν τοῦ Πετοσίριδος καταμηνύων καὶ ὡς 
ἐκ πολλοῦ τοῦ περιόντος ἔσται ἑαυτῷ τὰ τῆς μάχης <pb/> 
ἐπιθαρσύνων, ἅπερ ὡς ἔοικε καὶ ἡ Ἀρσάκη λαβοῦσα ἐνθύμιον
 τὴν μονομαχίαν προὔθηκεν, ἀνύποπτον ἑαυτῇ κατορθωθήσεσθαι
 τὸν σκοπὸν συνορῶσα καὶ ὡς ὁ Πετόσιρις 
ἀραρότως αὑτῇ δίκην ὑφέξει πρὸς πολλῷ γενναιότερον 
τὸν Θύαμιν διαγωνιζόμενος. </p>
</div>
<div type="section" n="3">
<p><seg type="new-citation"/> Ἦν οὖν καὶ λόγου θᾶττον
 ὁρᾶν τὰ τῆς προστάξεως περαινόμενα, τοῦ Θυάμιδος 
προθυμίᾳ πάσῃ τὴν πρόκλησιν ἐπισπεύδοντος καὶ τὰ λειπόμενα
 τῶν ὅπλων ἐν κόσμῳ τῷ γινομένῳ καὶ γεγηθότως 
ἀναλαμβάνοντος, πολλὰ καὶ τοῦ Θεαγένους ἐπιθαρσύνοντος
 καὶ τό τε κράνος τῇ κεφαλῇ περιτιθέντος εὔλοφόν τε 
καὶ ὑποχρύσῳ μαρμαρυγῇ πυρσευόμενον καὶ τἄλλα τῶν 
ὅπλων πρὸς τὸ ἀσφαλὲς διαδέοντος, τοῦ δὲ Πετοσίριδος 
καὶ ὑπ' ἀνάγκης πυλῶν τε ἐκτὸς ἐκ προστάγματος τῆς 
Ἀρσάκης ὠθουμένου (πολλά τε καὶ εἰς παραίτησιν βοῶντος)
 καὶ πρὸς βίαν ἐξοπλιζομένου. </p>
</div>
<div type="section" n="4">
<p><seg type="new-citation"/> Θεασάμενος δὲ 
αὐτὸν ὁ Θύαμις «Ὦ 'γαθέ» ἔφη «Θεάγενες, οὐχ 
ὁρᾷς ὅπως τῷ δέει πάλλεται ὁ Πετόσιρις;» «Ὁρῶ» 
ἔφη, «ἀλλὰ πῶς χρήσῃ τοῖς προκειμένοις; οὐ γὰρ 
ἁπλῶς πολέμιος ἀλλὰ καὶ ἀδελφὸς ὁ ἐναντίος.» Ὁ δὲ 
«Εὖ λέγεις» εἶπε «καὶ τοῦ σκοποῦ τῆς ἐμῆς διανοίας
 ἐστοχασμένως. Νικῆσαι δὴ οὖν θεοῦ νεύοντος, οὐκ 
ἀποκτεῖναι προῄρημαι· μὴ γὰρ οὕτω ποτὲ ὀργὴ καὶ 
μῆνις ἐφ' οἷς προπέπονθα κρατήσειεν ὡς αἵματος αὐταδέλφου
 καὶ φόνου μιάσματος ὁμογαστρίου ἄμυναν μὲν <pb/> 
ἐπὶ τοῖς παρελθοῦσι τιμὴν δέ τινα ἐπὶ τοῖς μέλλουσιν 
ἀλλάξασθαι.» </p>
</div>
<div type="section" n="5">
<p><seg type="new-citation"/> «Γενναίου τὰ ῥήματα» ἔφη ὁ Θεαγένης
 «καὶ γνωρίζοντος εὖ τὴν φύσιν· ἀλλ' ἐμοὶ δῆτα τί 
παραφυλάττειν ἐπιστέλλεις;» Καὶ ὃς «Ὁ μὲν προκείμενος
 ἀγὼν εὐκαταφρόνητος, ἀλλ' ἐπειδὴ πολλὰ καὶ παράδοξα
 πολλάκις αἱ κατ' ἀνθρώπους τύχαι καινουργοῦσιν, εἰ 
μὲν κρατοίην συνεισελεύσῃ τε εἰς τὸ ἄστυ καὶ συνοικήσεις 
ἐπὶ τοῖς ὁμοίοις· εἰ δέ τι τῶν παρ' ἐλπίδας ἀποβαίνοι, 
Βησσαέων ἡγήσῃ τούτων εὔνοιαν πρός σε πολλὴν ἐχόντων 
καὶ τὸν λῃστρικὸν διαθλήσεις βίον ἕως ἄν τι τέλος τῶν 
κατά σε δεξιώτερον ὑποφήνῃ θεός.» 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Ἐπὶ τούτοις ἠσπάζοντό τε ἀλλήλους σὺν δάκρυσιν
 ἅμα καὶ φιλήμασι καὶ ὁ μὲν αὐτοῦ καθῆστο ὡς εἶχε 
περισκοπῶν τὸ μέλλον· καὶ τῇ Ἀρσάκῃ παρεῖχεν οὐκ 
εἰδὼς ἐντρυφᾶν αὐτοῦ τῇ θέᾳ παντοίως αὐτὸν περισκοπούσῃ
 καὶ τοῖς ὀφθαλμοῖς τέως ἀπολαύειν τῆς ἐπιθυμίας 
ἐπιτρεπούσῃ. </p>
</div>
<div type="section" n="2">
<p><seg type="new-citation"/> Ὁ δὲ Θύαμις ἐπὶ τὸν Πετόσιριν ὥρμησεν,
 οὐ μὴν ὑπέστη γε ἐκεῖνος τὴν ἔφοδον ἀλλὰ παρὰ 
τὴν πρώτην κίνησιν εἰς φυγὴν τραπεὶς ἐπὶ τὰς πύλας 
ἵετο εἰσφρῆσαι εἰς τὸ ἄστυ προθυμούμενος. Ἀλλ' ἤνυέ τε 
οὐδέν, ὑπὸ τῶν ἐφεστώτων ταῖς πύλαις ἀποκρουόμενος, 
καί, τῶν ἐπὶ τοῦ τείχους μὴ παραδέχεσθαι καθ' ὃ μέρος <pb/> 
ὁρμήσειεν ἐπικελευομένων, ἀπεδίδρασκε δὴ τέως, ὡς εἶχε 
τάχους, περὶ τὸν κύκλον τοῦ ἄστεως, ἤδη καὶ τὰ ὅπλα 
ἀποβαλών. </p>
</div>
<div type="section" n="3">
<p><seg type="new-citation"/> Συμπαρέθει δὲ κατόπιν καὶ ὁ Θεαγένης 
ὑπεραγωνιῶν τε τοῦ Θυάμιδος καὶ τῶν γινομένων μὴ 
πάντα ὁρᾶν οὐ φέρων· οὐ μὴν ἔνοπλός γε, τοῦ μή τινα 
λαβεῖν ὑπόνοιαν ὡς τῷ Θυάμιδι τοῦ ἔργου συνεφαψόμενος,
 ἀλλ' ἔνθα καθῆστο τοῦ τείχους ὑπ' ὄψει τῆς Ἀρσάκης
 τὴν ἀσπίδα καὶ τὸ δόρυ καταθέμενος καὶ ταῦτα περισκοπεῖν
 αὐτῇ πάλιν ἀνθ' ἑαυτοῦ παρασχὼν συμπαρωμάρτει 
τοῖς δρόμοις, οὔτε ἁλισκομένου τοῦ Πετοσίριδος οὔτε 
κατὰ πολὺ τῇ φυγῇ φθάνοντος ἀλλ' ἀεὶ ληφθησομένῳ 
προσεοικότος καὶ τοσοῦτον ὑπεκφεύγοντος ὅσον εἰκὸς ἦν 
τοῦ ἀνόπλου καθυστερεῖν ὡπλισμένον τὸν Θύαμιν. </p>
</div>
<div type="section" n="4">
<p><seg type="new-citation"/> Εἰς 
ἅπαξ μὲν οὖν καὶ δεύτερον οὕτω περιήλασαν τὸ τεῖχος· 
ἀλλ' ὅτε δὴ τρίτος αὐτοῖς ἠνύετο κύκλος, ἤδη τὸ δόρυ 
τοῦ Θυάμιδος κατὰ τῶν μεταφρένων τοῦ ἀδελφοῦ κατασείοντος
 καὶ μένειν ἢ βεβλήσεσθαι διαπειλοῦντος (ἡ πόλις 
δὲ ὥσπερ ἐκ θεάτρου περιεστῶσα τοῦ τείχους ἠθλοθέτει 
τὴν θέαν), τότε δή πως εἴτε τι δαιμόνιον εἴτε τύχη τις 
τὰ ἀνθρώπεια βραβεύουσα καινὸν ἐπεισόδιον ἐπετραγῴδει 
τοῖς δρωμένοις, ὥσπερ εἰς ἀνταγώνισμα δράματος ἀρχὴν 
ἄλλου παρεισφέρουσα, 
</p>
</div>
<div type="section" n="5">
<p><seg type="new-citation"/> καὶ τὸν Καλάσιριν εἰς ἡμέραν 
καὶ ὥραν ἐκείνην ὥσπερ ἐκ μηχανῆς σύνδρομόν τε καὶ 
οὐκ εὐτυχῆ θεωρὸν τῷ περὶ ψυχῆς ἀγῶνι τῶν παίδων 
ἐφίστησι, πολλὰ μὲν ἀνατλάντα καὶ πάντα μηχανησάμενον
 φυγάς τε ἑαυτῷ καὶ ἄλας ξενικὰς ἐπιβαλόντα, εἴ <pb/> 
πως ἐκκλίνειε τὴν οὕτως ἀπηνῆ θέαν, ἐκνικηθέντα δὲ 
ὑπὸ τῆς εἱμαρμένης καὶ ἰδεῖν ἃ πάλαι αὐτῷ οἱ θεοὶ προεθέσπισαν
 συνελαθέντα, πόρρωθεν μὲν τὰ τῆς διώξεως 
προκατοπτεύσαντα ἐκ δὲ τῶν πολλάκις προρρηθέντων 
τοὺς παῖδας εἶναι τοὺς ἑαυτοῦ συννοήσαντα καὶ συντονωτέροις
 ἢ καθ' ἡλικίαν δρόμοις ἐπὶ τῷ φθῆναι τὴν εἰς τέλος 
αὐτῶν συμπλοκὴν καὶ τὸ γῆρας βιασάμενον. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Ὡς δ' οὖν ἐπέστη καὶ πλησίον ἤδη συμπαρέθει 
«Τί ταῦτα, ὦ Θύαμι καὶ Πετόσιρι;» συνεχῶς ἐβόα· «τί 
ταῦτα, ὦ παῖδες;» ἀνεκάλει πολλάκις. Οἱ δὲ οὐδέπω τὴν 
πατρῴαν ἀναγνωρίζοντες ὄψιν, τοῦ μὲν ἔτι τοῖς πτωχικοῖς
 ἠμφιεσμένου ῥάκεσιν αὐτοὶ δὲ ὅλοι τῆς ἀγωνίας ὄντες, 
ὥς τινα τῶν ἀγυρτῶν ἢ καὶ ἄλλως ἐξεστηκότων παρήμειβον·
 τῶν δὲ ἐπὶ τοῦ τείχους οἱ μὲν ἐθαύμαζον ὡς ἀφειδοῦντα
 αὐτοῦ καὶ εἰς ξιφήρεις ἐμβάλλοντα οἱ δὲ ὡς παραπλῆγα
 καὶ μάτην φερόμενον ἐγέλων. </p>
</div>
<div type="section" n="2">
<p><seg type="new-citation"/> Ἀλλ' ὅτε συνεὶς 
ὁ πρεσβύτης ὑπὸ τῆς εὐτελείας τοῦ σχήματος ἑαυτὸν οὐ 
γνωριζόμενον ἐγυμνώθη μὲν τῶν ἐπιβεβλημένων ῥακῶν 
τὴν δὲ ἱερὰν κόμην ἄδετον οὖσαν καθῆκε καὶ τὸ κατ' 
ὤμων φορτίον καὶ τὴν ἐν χερσὶ βακτηρίαν ἀπορρίψας 
ἔστη κατὰ πρόσωπον καὶ ὤφθη γεραρός τε καὶ ἱεροπρεπής, 
ὑπώκλασέ τε ἠρέμα καὶ τὰς χεῖρας εἰς ἱκετηρίαν προτείνας
 «Ὦ τέκνα» σὺν δάκρυσιν ἀνωλόλυξεν «οὗτος ἐγὼ 
Καλάσιρις, οὗτος ἐγὼ πατὴρ ὁ ὑμέτερος. Αὐτοῦ στῆτε <pb/> 
καὶ τὴν ἐκ μοιρῶν μανίαν στήσατε, τὸν φύντα καὶ ἔχοντες 
καὶ αἰδεσθέντες», 
</p>
</div>
<div type="section" n="3">
<p><seg type="new-citation"/> τότε οἱ μὲν παρείθησαν καὶ κατενεχθῆναι
 μικρὸν ἀπολιπόντες προσέπιπτον ἄμφω τῷ πατρὶ 
καὶ τοῖς γόνασι περιφύντες πρῶτα μὲν ἀτενέστερον ἐνορῶντες
 διηκριβοῦντο τὸν ἀναγνωρισμόν, ὡς δὲ οὐ φάσμα 
τὴν ὄψιν ἀλήθειαν δὲ ἐγνώρισαν, πολλὰ ἅμα καὶ ἐξ ἐναντίων
 ἔπασχον· ἥδοντο ἐπὶ τῷ φύντι σωζομένῳ παρ' ἐλπίδας,
 ἐφ' ᾗ κατελαμβάνοντο πράξει καὶ ἠνιῶντο καὶ ᾐσχύνοντο,
 τῆς ἀδηλίας τῶν ἀποβησομένων εἰς ἀγωνίαν καθίσταντο.
 </p>
</div>
<div type="section" n="4">
<p><seg type="new-citation"/> Καὶ ταῦτα ἔτι τῶν ἐκ τῆς πόλεως θαυμαζόντων 
καὶ λεγόντων μὲν οὐδὲν οὐδὲ πραττόντων, ὥσπερ δὲ ἀχανῶν 
ὑπ' ἀγνοίας καὶ τοῖς γεγραμμένοις παραπλησίων πρὸς μόνην 
τὴν θέαν ἐπτοημένων, ἕτερον ἐγίνετο παρεγκύκλημα τοῦ 
δράματος—ἡ Χαρίκλεια. </p>
</div>
<div type="section" n="5">
<p><seg type="new-citation"/> Κατ' ἴχνος γὰρ ἐφεπομένη 
τοῦ Καλασίριδος καὶ πόρρωθεν ἀναγνωρίσασα τὸν Θεαγένην, 
ὀξὺ γάρ τι πρὸς ἐπίγνωσιν ἐρωτικῶν ὄψις καὶ κίνημα πολλάκις
 καὶ σχῆμα μόνον κἂν πόρρωθεν ᾖ κἂν ἐκ νώτων τῆς ὁμοιότητος
 τὴν φαντασίαν παρέστησεν, ὥσπερ οἰστρηθεῖσα ὑπὸ 
ὄψεως ἐμμανὴς ἐπ' αὐτὸν ἵεται καὶ περιφῦσα τοῦ αὐχένος 
ἀπρὶξ εἴχετο καὶ ἐξήρτητο καὶ γοεροῖς τισι κατησπάζετο 
θρήνοις. </p>
</div>
<div type="section" n="6">
<p><seg type="new-citation"/> Ὁ δὲ οἷον εἰκὸς ὄψιν τε ῥυπῶσαν καὶ πρὸς τὸ 
αἰσχρότερον ἐπιτετηδευμένην ἰδὼν καὶ ἐσθῆτα τετρυχωμένην
 καὶ κατερρωγυῖαν, ὥσπερ τινὰ τῶν ἀγειρουσῶν καὶ 
ἀληθῶς ἀλῆτιν διωθεῖτο καὶ παρηγκωνίζετο· καὶ τέλος <pb/> 
ἐπειδὴ οὐ μεθίει, ὡς ἐνοχλοῦσαν καὶ τῇ θέᾳ τῶν ἀμφὶ 
Καλάσιριν ἐμποδὼν ἱσταμένην καὶ διερράπισεν. </p>
</div>
<div type="section" n="7">
<p><seg type="new-citation"/> Ἡ δὲ 
«Ὦ Πύθιε» ἔφη πρὸς αὐτὸν ἠρέμα «οὐδὲ τοῦ λαμπαδίου
 μέμνησαι;» Καὶ τότε ὁ Θεαγένης ὥσπερ βέλει τῷ 
ῥήματι βληθεὶς καὶ τῶν συγκειμένων αὐτοῖς συμβόλων τὸ 
λαμπάδιον γνωρίσας, ἐνατενίσας τε καὶ ταῖς βολαῖς τῶν 
ὀφθαλμῶν τῆς Χαρικλείας ὥσπερ ὑπ' ἀκτῖνος ἐκ νεφῶν 
διᾳττούσης καταυγασθείς, περιέβαλλέ τε καὶ ἐνηγκαλίζετο. 
Καὶ τέλος τὸ πρὸς τῷ τείχει σύμπαν καθ' ὃ προκαθῆστο 
ἡ Ἀρσάκη, διοιδουμένη καὶ οὐκ ἄνευ ζηλοτυπίας ἤδη 
τὴν Χαρίκλειαν θεωμένη, σκηνογραφικῆς ἐπληροῦτο θαυματουργίας.
 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Λέλυτο μὲν ἄθεσμος ἀδελφῶν πόλεμος καὶ ἀγὼν 
ὁ δι' αἵματος κριθήσεσθαι προσδοκώμενος εἰς κωμικὸν ἐκ 
τραγικοῦ τὸ τέλος κατέστρεφε. Πατὴρ τοὺς παῖδας ξιφήρεις
 ἐπ' ἀλλήλους καὶ μονομαχοῦντας θεασάμενος καὶ τὸν 
παρὰ τοσοῦτον τῶν τέκνων θάνατον ἐν ὀφθαλμοῖς τοῖς 
γεννήσασι δυστυχῆσαι κινδυνεύσας εἰρήνης αὐτὸς ἐγίνετο 
πρύτανις, διαδρᾶναι μὲν τὸ προωρισμένον ἐκ μοιρῶν ἀδυνατήσας
 εἰς καιρὸν δὲ ἐπιστῆναι τοῖς ἀποκεκληρωμένοις 
εὐτυχήσας. </p>
</div>
<div type="section" n="2">
<p><seg type="new-citation"/> Παῖδες τὸν φύντα μετὰ δεκαετοῦς ἄλης 
χρόνον ἐκομίζοντο καὶ τὸν αἴτιον τῆς ἐπὶ τῇ προφητείᾳ <pb/> 
καὶ μέχρις αἵματος στάσεως αὐτοὶ μικρὸν ὕστερον κατέστεφον
 καὶ τοῖς [τε] συμβόλοις τῆς ἱερωσύνης ἀναδοῦντες 
παρέπεμπον. Ἐφ' ἅπασι τὸ ἐρωτικὸν μέρος τοῦ δράματος ἡ 
Χαρίκλεια καὶ ὁ Θεαγένης ἐπήκμαζεν, ὡραῖοι καὶ χαρίεντες
 οὕτω νέοι παρ' ἐλπίδα πᾶσαν ἀλλήλους ἀπειληφότες 
καὶ πλέον τῶν ἄλλων εἰς τὴν ἐφ' ἑαυτοὺς θέαν τὴν πόλιν 
ἐπιστρέφοντες. </p>
</div>
<div type="section" n="3">
<p><seg type="new-citation"/> Ἐξεχέθη γοῦν πᾶσα διὰ πυλῶν καὶ τὸ 
προκείμενον πεδίον ἐπλήρου διὰ πάσης ἡλικίας, τοῦ μὲν 
ἐφηβεύοντος τῆς πόλεως καὶ εἰς ἄνδρας ἄρτι παραλλάττοντος
 τῷ Θεαγένει προστρέχοντος, τῷ δὲ Θυάμιδι τῆς 
ἀκμαζούσης ἡλικίας καὶ † τοὺς ἄνδρας ὁλοκλήρως πληρούσης
 † καί τι καὶ ἀναγνωρίζειν τὸν Θύαμιν ἐχούσης· τὸ 
δὲ παρθενεῦον τοῦ ἄστεως καὶ νυμφῶνας ἤδη φανταζόμενον
 τὴν Χαρίκλειαν περιεῖπε, πρεσβυτικὸν δὲ καὶ ἱερὸν 
ἅπαν γένος ἐδορυφόρει τὸν Καλάσιριν. </p>
</div>
<div type="section" n="4">
<p><seg type="new-citation"/> Καὶ πομπή τις 
ἱεροπρεπὴς αὐτοσχέδιος ἐστέλλετο, τοὺς μὲν Βησσαέας 
τοῦ Θυάμιδος ἀποπέμψαντος καὶ χάριν τε τὴν γενομένην 
ὑπὲρ τῆς προθυμίας ὁμολογήσαντος καὶ βοῦς μὲν ἑκατὸν 
χίλια δὲ πρόβατα καὶ δραχμὰς ἑκάστῳ δέκα μικρὸν ὕστερον 
καὶ εἰς πληρουμένην τὴν σελήνην ἀποστέλλειν ἐπαγγειλαμένου,
 τὸν αὐχένα δὲ ὑπάγοντος ταῖς χερσὶ τοῦ πατρὸς 
καὶ τὴν πορείαν ἐπικουφίζοντος καὶ τὴν βάσιν τοῦ πρεσβύτου <pb/>
 πρὸς τὸ παρ' ἐλπίδα χαῖρον ἠρέμα παραλυομένην 
ἐφεδράζοντος. </p>
</div>
<div type="section" n="5">
<p><seg type="new-citation"/> Ἐποίει δὲ ταὐτὸν ἐκ θατέρων καὶ ὁ 
Πετόσιρις καὶ ὑπὸ λάμπασιν ἡμμέναις ἐπὶ τὸν νεὼν τῆς 
Ἴσιδος κατήγετο ὁ πρεσβύτης, ὑπὸ κρότῳ καὶ εὐφημίᾳ 
πολλῇ δορυφορούμενος, πολλῶν ἅμα συρίγγων καὶ αὐλῶν 
ἱερῶν ἐπηχούντων καὶ πρὸς χοροὺς τὸ ἀγέρωχον τῆς 
ἡλικίας ἐκβακχευόντων. </p>
</div>
<div type="section" n="6">
<p><seg type="new-citation"/> Οὐ μὴν οὐδὲ ἡ Ἀρσάκη κατόπιν
 ἐλείπετο τῶν δρωμένων, ἀλλ' ἴδιον δορυφόρημα καὶ 
πομπείαν καθ' ἑαυτὴν ὑπέρογκόν τινα σοβοῦσα ὅρμους 
καὶ πολὺν χρυσὸν ἐνέβαλεν εἰς τὸ Ἰσεῖον, οὑτωσὶ μὲν 
δοκεῖν δι' ἅπερ καὶ ἡ λοιπὴ πόλις, ἐκ μόνου δὲ τοῦ Θεαγένους
 τὸν ὀφθαλμὸν ἀναρτήσασα καὶ πλέον τῶν ἄλλων τῆς 
ἐκείνου θέας ἐμφορουμένη, οὐ μὴν ἔχουσά γε καθαρὸν τὸ 
ἡδόμενον· ἀλλὰ τὴν Χαρίκλειαν ὁ Θεαγένης ἐξ ὠλένης 
χειραγωγῶν καὶ τὴν ὀχλικὴν ἐπιφορὰν ἀναστέλλων δριμύ 
τι τῇ Ἀρσάκῃ ζηλοτυπίας κέντρον ἐνέβαλλεν. </p>
</div>
<div type="section" n="7">
<p><seg type="new-citation"/> Ὡς 
οὖν ἐντὸς ἐγεγόνει τῶν ἀνακτόρων ὁ Καλάσιρις ῥίπτει μὲν 
ἑαυτὸν ἐπὶ πρόσωπον τοῖς δὲ ἴχνεσι προσφὺς τοῦ ἀγάλματος
 ὡρῶν τε ἐπὶ πλεῖστον οὕτως ἔχων ὀλίγου μὲν καὶ 
ἐκθανεῖν ἐδέησεν. Ἀναλαβόντων δὲ τῶν περιεστώτων μόλις 
διαναστὰς καὶ σπείσας τε τῇ θεῷ καὶ κατευξάμενος, 
ἀφελὼν τῆς ἑαυτοῦ κεφαλῆς τὸν τῆς ἱερωσύνης στέφανον 
τὸν παῖδα τὸν Θύαμιν κατέστεφεν, αὐτὸς μὲν ἤδη γηραιός 
τε εἶναι πρὸς τὸ πλῆθος εἰπὼν καὶ ἄλλως προορᾶν τὴν <pb/> 
τελευταίαν πλησιάζουσαν, τὸν δὲ παῖδα πρεσβύτερον ὄντα 
τοῦ γένους χρεωστεῖσθαί τε τὰ σύμβολα τῆς προφητείας 
ἐκ τοῦ νόμου καὶ ἱκανῶς γε ἔχειν ψυχῆς τε ἅμα καὶ σώματος
 πρὸς τὰς τῆς ἱερωσύνης λειτουργίας. 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ἐκβοήσαντος δὲ πρὸς ταῦτα τοῦ δήμου καὶ συγκατατίθεσθαι
 διὰ τῶν ἐπαίνων παραδηλοῦντος, αὐτὸς μὲν 
τοῦ νεὼ μέρος τι καταλαβὼν ὃ δὴ τοῖς προφητεύουσιν 
ἀποκεκλήρωτο τούς τε παῖδας ἔχων ἅμα καὶ τοὺς περὶ τὸν 
Θεαγένην ἐγκατέμεινεν· οἱ λοιποὶ δὲ εἰς οἴκησιν ἕκαστος 
τὴν ἑαυτῶν ἀπεχώρουν· ἀπεχώρει δὲ καὶ ἡ Ἀρσάκη μόλις 
μὲν καὶ πολλάκις ἀναστρέφουσα καὶ πλείονι θεραπείᾳ 
δῆθεν τῇ περὶ τὴν θεὸν ἐναλύουσα πλὴν ἀλλ' ἀπεχώρει γε 
ὀψέ ποτε καὶ θαμὰ πρὸς τὸν Θεαγένην ἕως ἐξῆν ἐπιστρέφουσα.
 </p>
</div>
<div type="section" n="2">
<p><seg type="new-citation"/> Ἐπεὶ δ' οὖν εἰς τὴν βασίλειον αὐλὴν ἦλθε, 
διαμπὰξ ἐπὶ τὸν θάλαμον ἵεται καὶ καταβαλοῦσα ἑαυτὴν 
ἐπὶ τῆς κλίνης ὡς εἶχε σχήματος ἔκειτο ἄναυδος, γύναιον 
καὶ ἄλλως πρὸς ἄσεμνον ἡδονὴν ἐπίφορον τότε δὲ πλέον 
ὑπὸ θέας ἀμάχου τῆς Θεαγένους καὶ τὰς πώποτε εἰς πεῖραν
 ἐλθούσας ὄψεις ὑπερπαιούσης ἀνακαόμενον. </p>
</div>
<div type="section" n="3">
<p><seg type="new-citation"/> Παννύχιος
 γοῦν ἔκειτο, πυκνὰ μὲν πρὸς ἑκατέραν πλευρὰν τὸ 
σῶμα διαστρέφουσα πυκνὰ δὲ καὶ βύθιον ἐπιστένουσα καὶ <pb/> 
νῦν μὲν ὀρθουμένη νῦν δὲ ὀκλάζουσα ἐπὶ τῆς στρωμνῆς 
καὶ τῆς ἐσθῆτος ἑαυτὴν κατὰ μέρος ἀπογυμνοῦσα καὶ αὖθις 
ἀθρόον ἐπὶ τὴν εὐνὴν καταφέρουσα καί ποτε καὶ παιδίσκην 
ἀπροφασίστως προσκαλέσασα αὖθις ἀπέπεμπεν οὐδὲν ἐπιστείλασα.
 </p>
</div>
<div type="section" n="4">
<p><seg type="new-citation"/> Καὶ ἁπλῶς εἰς μανίαν λοιπὸν ἐλάνθανεν ὁ 
ἔρως ὑποφερόμενος, ἕως δή τις πρεσβῦτις ὄνομα Κυβέλη 
τῶν θαλαμηπόλων καὶ συνήθως τὰ ἐρωτικὰ τῇ Ἀρσάκῃ διακονουμένων
 εἰσδραμοῦσα εἰς τὸν θάλαμον, ἔλαθε γὰρ αὐτὴν 
οὐδ' ὁτιοῦν τῶν γινομένων ἅτε λύχνου φαίνοντος καὶ οἷον 
συνεξάπτοντος τῇ Ἀρσάκῃ τὸν ἔρωτα, 
</p>
</div>
<div type="section" n="5">
<p><seg type="new-citation"/> «Τί ταῦτα» 
ἔλεγεν «ὦ δέσποινα; τί σε νέον ἢ καινὸν ἀλγύνει πάθος; 
τίς πάλιν ὀφθεὶς τὴν ἐμὴν διαταράττει τροφίμην; τίς 
οὕτως ἀλαζὼν καὶ ἔκφρων ὡς τοῦ κατὰ σὲ τοσούτου κάλλους
 μὴ ἡττῆσθαι μηδὲ εὐδαιμονίαν ἡγεῖσθαι τὴν σὴν ἐράσμιον
 ὁμιλίαν ἀλλὰ νεῦμα τὸ σὸν καὶ βουλὴν ὑπερφρονεῖν; 
Ἔξειπε μόνον, ὦ γλυκύτατον ἐμοὶ παιδίον· οὐδεὶς οὕτως 
ἀδαμάντινος ὡς μὴ τοῖς ἡμετέροις ἁλῶναι θελγήτροις· 
ἔξειπε καὶ οὐκ ἂν φθάνοις ἀνύουσα τὰ κατὰ γνώμην. 
Ἔργοις δὲ οἶμαι πολλάκις τὴν πεῖραν εἴληφας.» 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Ἡ μὲν ταῦτα καὶ ὅμοια ἕτερα κατεπῇδε πολλὰ 
τοῖς ποσὶ τῆς Ἀρσάκης προσκνυζωμένη καὶ παντοίαις <pb/> 
κολακείαις ἐξειπεῖν τὸ πάθος ἐπαγομένη. Ἡ δὲ μικρὸν 
ἐφησυχάσασα «Βέβλημαι» εἶπεν «ὦ μῆτερ ὡς οὔπω 
πρότερον καὶ πολλὰ δὴ πρὸς σοῦ καὶ πολλάκις εὖ 
παθοῦσα ἐν ὁμοίαις ταῖς χρείαις οὐκ οἶδα εἰ καὶ νῦν ἕξω 
κατορθοῦσαν. </p>
</div>
<div type="section" n="2">
<p><seg type="new-citation"/> Ὁ γάρ τοι πόλεμος ὁ πρὸ τῶν τειχῶν 
τήμερον ὀλίγου μὲν συγκροτηθεὶς ἀθρόον δὲ κατασταλεὶς
 τοῖς μὲν ἄλλοις ἀναίμακτος ἀπεφάνθη καὶ εἰς εἰρήνην
 κατέστρεψεν, ἐμοὶ δὲ ἀρχή τις ἀληθεστέρου πολέμου 
καὶ τραῦμα οὐ μέρους μόνον ἢ μέλους ἀλλὰ καὶ ψυχῆς 
αὐτῆς γέγονε, τὸν ξένον ἐκεῖνον νεανίαν τὸν τῷ Θυάμιδι 
κατὰ τὴν μονομαχίαν παραθέοντα οὐκ εὐτυχῶς ἐπιδείξας. </p>
</div>
<div type="section" n="3">
<p>Οἶσθά που πάντως, ὦ μητέριον, ὃν λέγω· οὐ γὰρ 
μικρῷ τῷ μέσῳ τοὺς ἄλλους τῷ κάλλει κατήστραπτεν οὔθ' 
ὥστε καὶ ἄγροικόν τινα λαθεῖν καὶ τῶν καλῶν ἀνέραστον, 
μή τί γε δὴ σὲ καὶ τὴν σὴν πολυπειρίαν. Ὥστε, ὦ φιλτάτη,
 τὸ μὲν βέλος τοὐμὸν ἔγνωκας, ὥρα δέ σοι κινεῖν 
πᾶσαν μηχανὴν πᾶσαν πρεσβυτικὴν ἴυγγα καὶ αἱμυλίαν, 
εἴπερ δὴ βούλει σοι περιεῖναι τὴν τροφίμην· ὡς οὐκ 
ἔστιν ὅπως βιώσομαι μὴ πάντως ἐκείνου τυγχάνουσα.» </p>
</div>
<div type="section" n="4">
<p>»Γινώσκω» ἔφη «τὸν νεανίαν» ἡ γραῦς. «Εὐρύς τις 
ἦν τὰ στέρνα καὶ τοὺς ὤμους καὶ τὸν αὐχένα ὄρθιον καὶ 
ἐλεύθερον ὑπὲρ τοὺς ἄλλους αἴρων καὶ εἰς κορυφὴν τοὺς 
ἅπαντας ὑπερέχων γλαυκιῶν τὸ βλέμμα καὶ ἐραστὸν ἅμα <pb/> 
καὶ γοργὸν προσβλέπων, ὁ καταβόστρυχός που πάντως 
ἐκεῖνος τὴν παρειὰν ἄρτι ξανθῷ τῷ ἰούλῳ περιστέφων, 
ᾧ γύναιόν τι ξενικὸν οὐκ ἄωρον μὲν ἄλλως δὲ ἰταμόν, ὡς 
ἐδόκει, προσδραμὸν αἰφνίδιον περιέφυ καὶ περιπλακὲν 
ἐξήρτητο· ἢ οὐ τοῦτον λέγεις, ὦ δέσποινα;» </p>
</div>
<div type="section" n="5">
<p><seg type="new-citation"/> «Τοῦτον»
 ἔφη «μαμμίδιον· εὖ γάρ με καὶ τὸ παράσημον ὑπέμνησας,
 τὴν ἀλιτήριον ἐκείνην καὶ τῶν ἀπ' οἰκήματος ἐπὶ 
μικρῷ καὶ τῶν πολλῶν καὶ ἐπιτετηδευμένῳ κάλλει μέγα 
μὲν φανταζομένη, πλὴν ἀλλ' ἐμοῦ γε δὴ εὐτυχοῦσαν πλέον, 
ἣ τοιοῦτον κεκλήρωται τὸν ἐρώμενον.» Βραχὺ δὴ πρὸς 
ταῦτα καὶ σεσηρὸς ὑπομειδιάσασα ἡ πρεσβῦτις «Θάρσει» 
ἔφη «ὦ δέσποινα· εἰς τὴν τήμερον ἐκείνη καλὴ τῷ ξένῳ 
νενόμισται, εἰ δὲ σοὶ καὶ τῷ σῷ κάλλει προσσχεῖν αὐτὸν 
ἀνύσαιμι χρυσᾶ, φασί, χαλκῶν ἀλλάξεται, ὡς ἑταιρίδιον τὸ 
ἐθελάστειον ἐκεῖνο καὶ μάτην θρυπτόμενον παραγκωνισάμενος.»
 </p>
</div>
<div type="section" n="6">
<p><seg type="new-citation"/> «Εἰ γὰρ οὕτω ποιήσειας, Κυβέλιον φίλτατον·
 δυεῖν δι' ἑνός μοι γενήσῃ νόσων ἰατρός, ἔρωτός τε 
καὶ ζηλοτυπίας, τὸν μὲν ἐμπλήσασα τῆς δὲ ἀπαλλάξασα.»
 Καὶ ἡ «Γενήσεται» εἶπεν «τό γε ἐπ' ἐμοί. 
Σὺ δέ μοι σαυτὴν ἀναλαμβάνειν καὶ τὸ παρὸν ἡσυχάζειν <pb/>
 μηδὲ δυσθυμοῦσα προαποκάμνειν ἀλλ' εὔελπις 
εἶναι.» 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ταῦτ' εἶπε καὶ ἀφελοῦσα τὸν λύχνον ἐπικλεισαμένη
 τε τοῦ θαλάμου τὰς θύρας ἐξώρμησεν. Οὔπω δὲ ἀκριβῶς
 ἡμέρας ἐπῃσθημένη τῶν τε βασιλείων εὐνούχων ἕνα 
παραλαβοῦσα καὶ ἄλλην θεράπαιναν ἅμα ποπάνοις καὶ 
ἑτέροις δή τισι θύμασιν ἕπεσθαι προστάξασα ἐπὶ τὸ Ἰσεῖον 
ἔσπευδεν. </p>
</div>
<div type="section" n="2">
<p><seg type="new-citation"/> Ὡς δὲ τοῖς προθύροις ἐπέστη θυσίαν ἄγειν 
τῇ θεῷ λέγουσα ὑπὲρ τῆς δεσποίνης Ἀρσάκης, ἐκ τινῶν 
ὀνειράτων τεταραγμένης καὶ ἐξιλεώσασθαι τὰ ὀφθέντα 
βουλομένης, τῶν νεωκόρων τις διεκώλυέ τε καὶ ἀπέπεμπε, 
κατηφείας τὰ περὶ τὸ ἱερὸν ἐμπεπλῆσθαι φάσκων. </p>
</div>
<div type="section" n="3">
<p><seg type="new-citation"/> Τὸν 
γὰρ δὴ προφήτην τὸν Καλάσιριν μακροῖς χρόνοις εἰς τὴν 
οἰκείαν ἐπανήκοντα ἑστιαθῆναι μὲν λαμπρῶς ἅμα τοῖς 
φιλτάτοις κατὰ τὴν ἑσπέραν καὶ πρὸς πᾶσαν ἄνεσιν καὶ 
ψυχαγωγίαν ἑαυτὸν ἐκδοῦναι· μετὰ δὲ τὴν εὐωχίαν σπεῖσαί
 τε καὶ πολλὰ ἐπεύξασθαι τῇ θεῷ. </p>
</div>
<div type="section" n="4">
<p><seg type="new-citation"/> καὶ τοῖς παισὶν 
εἰπόντα ὡς ἄχρι τοῦ παρόντος ὄψονται τὸν πατέρα, καὶ 
πολλὰ ἐπισκήψαντα τῶν σὺν αὐτῷ νέων Ἑλλήνων ἀφιγμένων
 ὡς ἔνι μάλιστα προνοεῖν καὶ ἐν οἷς ἂν βουλομένοις <pb/> 
αὐτοῖς γένηται τὰ δυνατὰ συμπράττειν, κατακλίναντά τε 
ἑαυτὸν καὶ εἴτε διὰ τὸ τῆς χαρᾶς μέγεθος τῶν πνευματικῶν
 πόρων εἰς ὑπερβολὴν ἀνεθέντων καὶ χαλασθέντων, 
οἷα δὴ γηραιοῦ τοῦ σώματος ἀθρόον διαφορηθέντος, εἴτε 
καὶ θεῶν αἰτήσαντι τοῦτο παρασχομένων, εἰς ἀλεκτρυόνων 
ᾠδὰς τετελευτηκότα γνωσθῆναι, τῶν παίδων ἐξ ὧν προὔλεγεν
 ὁ πρεσβύτης παννύχιον παρατηρούντων. </p>
</div>
<div type="section" n="5">
<p><seg type="new-citation"/> «Καὶ 
νῦν» ἔφη «διεπεμψάμεθα τοὺς μετακαλέσοντας τὸ λοιπὸν 
τῶν κατὰ τὴν πόλιν προφητικόν τε καὶ ἱερατικὸν γένος, 
ὡς ἂν τὰ νομιζόμενα ἐπ' αὐτῷ τῆς κηδείας κατὰ τὸν 
πάτριον νόμον τελοῖεν. Ἀποχωρητέον οὖν ὑμῖν, οὐ γὰρ 
θέμις μὴ ὅτι γε θύειν ἀλλ' οὐδὲ ἐπιβαίνειν τοῦ νεὼ πλὴν 
τοῖς ἱερωμένοις ἑπτὰ τούτων ὅλων τῶν ἐχομένων ἡμερῶν.» </p>
</div>
<div type="section" n="6">
<p>»Πῶς οὖν οἱ ξένοι διάξουσιν οὓς ἔφασκες;» ἡ 
Κυβέλη. Καὶ ὃς «Καταγώγιον αὐτοῖς εὐτρεπισθῆναι πλησίον
 καὶ ἔξω που περὶ τὸν νεὼν ὁ νέος προφήτης ὁ Θύαμις 
ἐπέστειλε, καὶ ὡς ὁρᾷς αὐτοί γε οὗτοι προσίασι τῷ νόμῳ 
πειθόμενοι καὶ ἐξοικίζοντες ἑαυτοὺς τῶν ἱερῶν τὸ παρόν.» </p>
</div>
<div type="section" n="7">
<p>Ἡ δὴ Κυβέλη τὴν ξυντυχίαν ἅρπαγμα καὶ ὥσπερ ἄγρας 
ἀρχὴν ποιησαμένη «Οὐκοῦν» ἔφη «ὦ νεωκόρων θεοφιλέστατε,
 καιρὸς τούς τε ξένους καὶ ἡμᾶς ἅμα εὖ ποιεῖν, 
μᾶλλον δὲ Ἀρσάκην μεγάλου βασιλέως ἀδελφήν· οἶσθα γὰρ 
ὡς φιλέλλην τέ ἐστι καὶ δεξιόν τι χρῆμα περὶ ξένων ὑποδοχήν. <pb/>
 Λέγε οὖν πρὸς τοὺς νέους ὡς κατὰ πρόσταγμα τοῦ 
Θυάμιδος ἐν ἡμετέρου τὸ καταγώγιον αὐτοῖς ηὐτρέπισται.»
 </p>
</div>
<div type="section" n="8">
<p><seg type="new-citation"/> Ἐποίησεν οὕτως ὁ νεωκόρος, οὐδὲν τῶν βυσσοδομευομένων
 ὑπὸ τῆς Κυβέλης ὑποτοπήσας, ἀλλ' εὐεργετήσειν
 τε οἰόμενος τοὺς ξένους εἰ πρόξενος αὐτοῖς 
αὐλῆς σατραπικῆς γένοιτο καὶ ἅμα τοῖς αἰτοῦσι τὴν χάριν, 
ἀβλαβῆ καὶ ταῦτα οὖσαν καὶ ἀζήμιον, † καθικετεύσειν †. </p>
</div>
<div type="section" n="9">
<p>Κατηφεῖς δὲ καὶ δεδακρυμένους ἰδὼν πλησιάσαντας 
τοὺς περὶ τὸν Θεαγένην ὁ νεωκόρος «Οὐκ ἔννομα μὲν» 
ἔφη «οὐδὲ συγκεχωρημένα ἐκ τῶν πατρίων διαπράττεσθε, 
καὶ ταῦτα προαπηγορευμένον ὑμῖν, ὀδυρόμενοι καὶ θρηνοῦντες
 ἄνδρα προφήτην, ὃν χαίροντας καὶ εὐφημοῦντας 
ἐκπέμπειν ὡς τῆς βελτίονος μετειληχότα λήξεως καὶ 
πρὸς τῶν κρειττόνων κεκληρωμένον ὁ θεῖος καὶ ἱερὸς 
παρεγγυᾷ λόγος· πλὴν ἀλλὰ συγγνωστὰ μὲν ὑμῖν πατέρα, 
ὥς φατε, καὶ κηδεμόνα καὶ ἐλπίδα τὴν μόνην ἀποβεβληκόσιν.
 </p>
</div>
<div type="section" n="10">
<p><seg type="new-citation"/> Οὐ μὴν ἀθυμητέα παντάπασιν, ὁ γὰρ Θύαμις οὐ 
τῆς ἱερωσύνης μόνον τῆς ἐκείνου ἔοικεν εἶναι διάδοχος 
ἀλλὰ καὶ τῆς περὶ ὑμᾶς διαθέσεως. Τὰ γοῦν πρῶτα προνοηθῆναι
 ὑμῶν ἐπέστειλε καὶ καταγώγιον ὑμῖν ηὐτρέπισται 
λαμπρὸν καὶ οἷον εὔξαιτ' ἄν τις καὶ εὐδαιμόνων καὶ ἐγχωρίων,
 μή τί γε δὴ ξένων καὶ εὐτελέστερον τὸ νυνὶ πράττειν <pb/>
 δοκούντων. Ἕπεσθε δὴ κοινὴν ὑμῶν μητέρα τήνδε 
νομίσαντες» δείξας τὴν Κυβέλην «καὶ ξεναγούσῃ πείθεσθε.»
 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Ταῦτα ἐκεῖνος μὲν ἔλεγεν ἐποίουν δὲ οἱ περὶ 
τὸν Θεαγένην, τὸ μέν τι πρὸς τῶν παρ' ἐλπίδα προσπεπτωκότων
 βεβυθισμένοι τὴν διάνοιαν τὸ δὲ ἀγαπῶντες ὅπου 
δὴ τὸ παρὸν καταγωγῆς τε καὶ καταφυγῆς τυχεῖν, φυλαξάμενοι
 ἄν, ὡς τὸ εἰκός, εἰ τὸ τραγικὸν τῆς οἰκήσεως 
καὶ ὑπέρογκον καὶ πρὸς κακοῦ γενησόμενον αὐτοῖς ὑπείδοντο.
 </p>
</div>
<div type="section" n="2">
<p><seg type="new-citation"/> Νυνὶ δὲ ἡ τὰ κατ' αὐτοὺς ἀθλοθετοῦσα τύχη 
πρὸς ὀλίγων ὡρῶν μέρος ἀναπαύσασα καὶ εἰς χαρὰν ἐφήμερον
 ἀνεῖσα, παραχρῆμα τὰ λυποῦντα ἐπισυνῆπτε καὶ 
δεσμώτας ὥσπερ αὐθαιρέτους τῇ πολεμίᾳ προσῆγε, δι' ὀνόματος
 φιλανθρώπου ξενίας νέους καὶ ξένους καὶ ἀπείρους 
τοῦ μέλλοντος αἰχμαλωτίζουσα· οὕτως ἄρα ὁ πλανήτης βίος 
οἷον τυφλότητα τὴν ἄγνοιαν ἐπιβάλλει τοῖς ξενιτεύουσιν. </p>
</div>
<div type="section" n="3">
<p>Οὗτοι γοῦν ἐπειδὴ τάχιστα παρῆλθον εἰς τὰ σατραπεῖα 
προπυλαίοις τε ἐντυχόντες ὑπερόγκοις καὶ πλέον ἢ κατὰ 
ἰδιωτικὴν οἴκησιν ἐξηρμένοις φαντασίας τε δορυφόρων 
καὶ κόμπου τῆς ἄλλης θεραπείας ἐμπεπλησμένοις, ἐθαύμαζον
 μὲν καὶ διεταράττοντο τῆς παρούσης κατ' αὐτοὺς 
τύχης τὴν οἴκησιν ὑπερέχουσαν ὁρῶντες· εἵποντο δ' οὖν 
τῇ Κυβέλῃ πολλὰ προτρεπομένῃ καὶ θαρσεῖν παρακελευομένῃ
 καὶ τεκνία συνεχῶς καὶ φιλτάτους ἀνακαλούσῃ καὶ <pb/> 
ὡς εὐθύμους χρὴ προσδοκᾶν τὰ διαδεξόμενα παρεγγυώσῃ. </p>
</div>
<div type="section" n="4">
<p>Καὶ τέλος ἐπειδήπερ αὐτοὺς εἰς τὸ δωμάτιον οὗ κατήγετο
 ἡ πρεσβῦτις ἀνακεχωρηκός πως καὶ ἰδιάζον ἐγκατέστησε,
 μεταστησαμένη τοὺς παρόντας καὶ μόνη παρακαθισαμένη
 «Ὦ τέκνα» ἔλεγε «τῆς μὲν κατειληφυίας 
ὑμᾶς κατηφείας τὸ παρὸν τὴν αἰτίαν ἔγνων καὶ ὡς ὁ 
προφήτης ὑμᾶς ὁ Καλάσιρις τελευτήσας λελύπηκεν, ἐν 
πατρὸς ὑμῖν χώρᾳ γεγονώς· δίκαια δ' ἂν ποιοῖτε καὶ 
οἵτινες ἢ πόθεν ἔστε λέγοντες. Ὅτι μὲν γὰρ Ἕλληνες καὶ 
τοῦτο ἔγνων καὶ ὅτι τῶν εὖ γεγονότων πάρεστι τοῖς ὁρωμένοις
 τεκμαίρεσθαι, βλέμμα γὰρ οὕτω λαμπρὸν καὶ εὐσχήμων
 ὄψις ἅμα καὶ ἐπέραστος εὐγενείας ἔμφασιν παρίστησιν.
 </p>
</div>
<div type="section" n="5">
<p><seg type="new-citation"/> Ἀλλὰ τῆς ποίας Ἑλλάδος ἢ πόλεως τίνος καὶ 
τίνες ὄντες ἢ ὅπως δεῦρο πλανηθέντες ἀφίκεσθε βουλομένῃ
 μοι μαθεῖν ὑπὲρ συνοίσοντος τοῦ ὑμετέρου κατείπατε,
 ὡς ἂν καὶ πρὸς δέσποιναν τὴν ἐμὴν Ἀρσάκην τὴν 
μεγάλου μὲν βασιλέως ἀδελφὴν Ὀροονδάτῃ δὲ τῷ μεγίστῳ 
σατραπῶν συνοικοῦσαν φιλέλληνά τε καὶ φίλαβρον καὶ 
ξένων εὐεργέτιν ἔχοιμι τὰ καθ' ὑμᾶς ἐξαγγέλλειν, ὑπὲρ 
τοῦ καὶ μετὰ πλείονος ὑμᾶς καὶ τῆς χρεωστουμένης τιμῆς 
ὀφθῆναι. </p>
</div>
<div type="section" n="6">
<p><seg type="new-citation"/> Ἐρεῖτε δὲ πρὸς γυναῖκα οὐ παντάπασιν 
ἀλλοτρίαν ὑμῖν· εἰμὶ γάρ τοι καὶ αὐτὴ τὸ γένος Ἑλληνὶς 
καὶ Λεσβία τὴν πόλιν, ὑπ' αἰχμαλωσίας μὲν ἀχθεῖσα δεῦρο 
πράττουσα δὲ τῶν οἴκοι βέλτιον· εἰμὶ γάρ τοι τῇ δεσποίνῃ <pb/> 
τὰ πάντα καὶ μόνον οὐκ ἀναπνεῖ με καὶ ὁρᾷ, καὶ νοῦς 
ἐκείνῃ καὶ ὦτα καὶ πάντα τυγχάνω, τοὺς καλοὺς αὐτῇ 
κἀγαθοὺς γνωρίζουσα ἀεὶ καὶ τὸ πιστὸν αὐτῇ διὰ πάντων 
ἀπορρήτων φυλάττουσα.» </p>
</div>
<div type="section" n="7">
<p><seg type="new-citation"/> Τοῦ δὴ Θεαγένους τὰ εἰρημένα
 παρὰ τῆς Κυβέλης τοῖς πεπραγμένοις τῇ προτεραίᾳ 
παρὰ τῆς Ἀρσάκης παράλληλα καθ' ἑαυτὸν ἀντεξετάζοντος,
 καὶ ὡς ἀτενὲς αὐτῷ καὶ ἰταμὸν συνεχές τε καὶ τῶν 
ἀπρεπεστέρων δηλωτικὸν προσέβλεπεν ἐννοοῦντος καὶ ἀγαθὸν
 οὐδὲν ἐπὶ τοῖς μέλλουσι καταμαντευομένου, μέλλοντός
 τε ἤδη τι λέγειν πρὸς τὴν πρεσβῦτιν, ἠρέμα προσκύψασα
 πρὸς τὸ οὖς ἡ Χαρίκλεια «Τῆς ἀδελφῆς» ἔφη 
«μέμνησο ἐφ' οἷς ἂν λέγῃς.» 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Συνεὶς οὖν τὸ δηλούμενον «Ὦ μῆτερ» ἔφη 
«τὸ μὲν Ἕλληνας εἶναι καὶ αὐτή που μαθοῦσα τυγχάνεις.
 Ἀδελφοὶ δὲ ὄντες πατέρων ὑπὸ λῃσταῖς ἁλόντων 
ἐπὶ ζήτησιν ἐξορμήσαντες χαλεπωτέραις ἐκείνων τύχαις 
κεχρήμεθα, ὠμοτέροις ἀνδράσι περιπεσόντες καὶ πάντων 
μὲν τῶν ὄντων, πολλὰ δὲ ἦν, ἀποσυληθέντες μόλις δὲ 
αὐτοὶ περισωθέντες καὶ κατά τι δεξιὸν βούλημα δαίμονος 
τῇ πρὸς τὸν ἥρωα Καλάσιριν συντυχίᾳ χρησάμενοι ἀφιγμένοι
 τε ἐνταῦθα ὡς τὸ λοιπὸν τοῦ χρόνου μετ' αὐτοῦ 
βιωσόμενοι, νῦν ὡς ὁρᾷς πάντων ἔρημοι καὶ μόνοι περιλελείμμεθα,
 τὸν δοκοῦντα καὶ ὄντα πατέρα μετὰ τῶν ἄλλων 
προσαπολωλεκότες. </p>
</div>
<div type="section" n="2">
<p><seg type="new-citation"/> Τὰ μὲν δὴ καθ' ἡμᾶς ταῦτα· σοὶ 
δὲ πλείστη μὲν χάρις καὶ τῆς νῦν δεξιώσεως καὶ <pb/> 
ξεναγίας· χαρίσαιο δ' ἂν πλέον εἰ καθ' ἑαυτοὺς ἡμῖν διάγειν 
τε καὶ λανθάνειν παράσχοις, τὴν εὐεργεσίαν ἣν ἀρτίως 
ἔφασκες, τὸ γνωρίζειν ἡμᾶς πρὸς Ἀρσάκην, ὑπερθεμένη, 
μηδὲ ἐπεισάγοις οὕτω λαμπρᾷ καὶ εὐδαίμονι τύχῃ ξένον 
καὶ ἀλήτην καὶ στυγνάζοντα βίον. Τὰς γὰρ δὴ γνώσεις 
καὶ τὰς ἐντεύξεις ἐκ τῶν ὁμοίων, ὡς οἶσθα, γίνεσθαι 
καλόν.» 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Οὐκ ἐκαρτέρησεν ἡ Κυβέλη τούτων εἰρημένων 
ἀλλὰ καὶ τῇ διαχύσει τοῦ προσώπου κατάδηλος ἐγεγόνει 
σφόδρα ὑπερησθεῖσα πρὸς τὴν ἀκοὴν τῶν ἀδελφῶν, ἐνθυμουμένη
 μηδὲν κώλυμα μηδὲ ἐμπόδιον ἕξειν πρὸς τὰ ἐρωτικὰ
 τῆς Ἀρσάκης τὴν Χαρίκλειαν. </p>
</div>
<div type="section" n="2">
<p><seg type="new-citation"/> Καὶ «Ὦ κάλλιστε
 νεανιῶν» ἔφη «οὐκ ἂν εἴποις ταῦτα περὶ Ἀρσάκης 
ἐπειδὰν εἰς πεῖραν ἔλθῃς τῆς γυναικός· κοινόν τι χρῆμά 
ἐστι πρὸς πᾶσαν τύχην καὶ πλέον ἐπίκουρος γίνεται τοῖς 
παρ' ἀξίαν ἔλαττον πράττουσι· καὶ Περσὶς οὖσα τὸ γένος 
σφόδρα ἑλληνίζει τὴν γνώμην χαίρουσα καὶ προστρέχουσα 
τοῖς ἐντεῦθεν, ἦθός τε καὶ ὁμιλίαν τὴν Ἑλληνικὴν εἰς 
ὑπερβολὴν ἠγάπηκε. Θαρσεῖτε οὖν, ὡς σὺ μὲν ὅσα εἰς 
ἄνδρας καθήκει πράξων καὶ τιμηθησόμενος, ἀδελφὴ δὲ ἡ 
σὴ συμπαίστριά τε καὶ συνόμιλος ἐσομένη. </p>
</div>
<div type="section" n="3">
<p><seg type="new-citation"/> Ἀλλὰ 
τίνα ὑμῶν ὀνόματα χρὴ προσαγγέλλειν;» Ὡς δὲ ὅτι Θεαγένην
 καὶ Χαρίκλειαν ἤκουσεν, «αὐτοῦ με περιμένειν» 
εἰποῦσα ὡς τὴν Ἀρσάκην ἀπέτρεχεν, ἐπιστείλασα πρότερον <pb/>
 πρὸς τὴν θυρωρόν—ἦν δὲ καὶ αὕτη γραῦς—εἴ τις 
βούλοιτο παρεισιέναι μηδαμῶς ἐπιτρέπειν ἀλλὰ μηδὲ 
ἐξιέναι ποι συγχωρεῖν τοῖς νέοις. Τῆς δὲ «Μηδ' ἂν ὁ 
παῖς ὁ σὸς Ἀχαιμένης παραγένηται;» ἐρωτησάσης «ἄρτι 
γὰρ καὶ μετὰ τὴν σὴν εἰς τὸν νεὼν πρόοδον ἐξελήλυθεν
 ἐναλειψόμενος τὼ ὀφθαλμώ· οἶσθα γὰρ ὡς φέρει τι 
μικρὸν ἔτι κακώσεως.» «Μηδὲ ἐκεῖνος» ἀπεκρίνατο 
«ἀλλ' ἐπικλεισαμένη τὰς θύρας καὶ τὴν κλεῖν αὐτὴ κατέχουσα
 φάσκε ἐμὲ κομίζειν.» </p>
</div>
<div type="section" n="4">
<p><seg type="new-citation"/> Οὕτως ἐγένετο καὶ 
οὔπω τι σχεδὸν τῆς Κυβέλης χωρισθείσης καιρὸν ἡ μόνωσις 
τῷ Θεαγένει καὶ τῇ Χαρικλείᾳ θρήνων τε καὶ ὑπομνήσεως 
τῶν καθ' ἑαυτοὺς ὑπηγόρευεν, ἀπὸ τῶν αὐτῶν τε σχεδόν 
τι ῥημάτων καὶ νοημάτων ἀπωλοφύραντο, ἡ μὲν «ὦ Θεάγενες»
 ὁ δὲ «ὦ Χαρίκλεια» συνεχῶς ἐπιστένοντες, καὶ 
ὁ μὲν «τίς ἄρα τύχη πάλιν κατείληφεν ἡμᾶς;» ἡ δὲ 
«ὁποίοις ποτὲ ἄρα συντευξόμεθα πράγμασι;» καὶ ἐφ' 
ἑκάστῳ συνησπάζοντο ἀλλήλους καὶ δακρύσαντες ἀνάπαλιν 
ἐφίλουν. </p>
</div>
<div type="section" n="5">
<p><seg type="new-citation"/> Καὶ τέλος τοῦ Καλασίριδος ὑπομνησθέντες 
εἰς πένθος τὸ ἐκείνου τοὺς θρήνους κατέστρεφον καὶ πλέον 
ἡ Χαρίκλεια, ἅτε καὶ πλείονι τῷ χρόνῳ μείζονος τῆς ἀπ' 
αὐτοῦ σπουδῆς τε καὶ εὐνοίας πεπειραμένη καὶ «Ὢ τὸν 
Καλάσιριν» ἀνεκάλει κωκύουσα, «τὸ γὰρ χρηστότατον 
ὄνομα καλεῖν ἀπεστέρημαι πατέρα, τοῦ δαίμονος πανταχόθεν <pb/>
 μοι τὴν τοῦ πατρὸς προσηγορίαν περικόψαι φιλονεικήσαντος.
 </p>
</div>
<div type="section" n="6">
<p><seg type="new-citation"/> Τὸν μὲν φύσει γεννήσαντα οὐκ ἔγνωκα, 
τὸν δὲ θέμενον Χαρικλέα, οἴμοι, προδέδωκα, τὸν δὲ διαδεξάμενον
 καὶ τρέφοντα καὶ περισῴζοντα ἀπολώλεκα, καὶ 
οὐδὲ θρηνῆσαι τὰ νενομισμένα ἔτι κειμένῳ τῷ πτώματι 
πρὸς τοῦ προφητικοῦ συγκεχώρημαι. Ἀλλ' ἰδού σοι, τροφεῦ
 καὶ σῶτερ, προσθήσω δὲ καὶ πάτερ κἂν ὁ δαίμων μὴ 
βούληται, ἔνθα γοῦν ἔξεστι καὶ ὡς ἔξεστιν ἀποσπένδω τῶν 
ἐμαυτῆς δακρύων καὶ ἐπιφέρω χοὰς ἐκ τῶν ἐμαυτῆς πλοκάμων.»
 Καὶ ἅμα ἀπεσπάραττεν ὡς ὅτι πλείστας τῶν 
ἑαυτῆς τριχῶν. </p>
</div>
<div type="section" n="7">
<p><seg type="new-citation"/> Καὶ ὁ μὲν Θεαγένης ἐπεῖχεν ἐπιλαμβανόμενος
 σὺν ἱκεσίαις τῶν χειρῶν, ἡ δὲ ἐπετραγῴδει «Τί 
γὰρ καὶ δεῖ ζῆν ἔτι;» λέγουσα, «εἰς ποίαν ἀφορῶντας 
ἐλπίδα; ὁ χειραγωγὸς τῆς ξένης, ἡ βακτηρία τῆς πλάνης,
 ὁ ξεναγὸς τῆς ἐπὶ τὴν ἐνεγκοῦσαν, ὁ τῶν φύντων 
ἀναγνωρισμός, ἡ παραψυχὴ τῶν δυστυχημάτων, ἡ εὐπορία 
καὶ λύσις τῶν ἀμηχάνων, ἡ πάντων τῶν καθ' ἡμᾶς ἄγκυρα 
Καλάσιρις ἀπόλωλε, τὴν ἀθλίαν ἡμᾶς ξυνωρίδα πηρὸν 
ὥσπερ τῶν πρακτέων ἐπὶ τῆς ἀλλοδαπῆς καταλιπών. </p>
</div>
<div type="section" n="8">
<p>Πᾶσα μὲν ἡμῖν ὁδοιπορία πᾶσα δὲ ναυτιλία ὑπ' ἀγνωσίας
 ὑποτέτμηται· οἴχεται ἡ σεμνὴ καὶ μείλιχος, ἡ σοφὴ 
καὶ πολιὰ τῷ ὄντι φρήν, τῶν εἰς ἡμᾶς εὐεργεσιῶν οὔτε 
αὐτὴ τέλος εὑραμένη.» <pb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Καὶ τοιαῦτα ἔτι καὶ ἕτερα πρὸς τούτοις ἐλεεινῶς
 ὀδυρομένης καὶ τοῦ Θεαγένους τὰ μὲν συνεξαίροντος 
τοῖς παρ' ἑαυτοῦ τὸν θρῆνον τὰ δὲ φειδοῖ τῆς Χαρικλείας 
καταστέλλοντος, ἐφίσταται ὁ Ἀχαιμένης καὶ τὰς θύρας 
τοῖς κλείθροις ἐναπειλημμένας καταλαβὼν «Τί ταῦτα;» 
τὴν θυρωρὸν ἠρώτα. </p>
</div>
<div type="section" n="2">
<p><seg type="new-citation"/> Ὡς δὲ τῆς αὑτοῦ μητρὸς εἶναι 
τὸ ἔργον ἔμαθε, προσεστὼς ταῖς θύραις καὶ τὴν αἰτίαν 
διαπορῶν ᾔσθετο τῆς Χαρικλείας ὀδυρομένης καὶ διακύψας
 διὰ τῶν ὀπῶν καθ' ἃς διενήνεκτο τῶν κλείθρων ἡ 
ἅλυσις εἶδέ τε τὰ γινόμενα καὶ αὖθις τὴν θυρωρὸν οἵτινες 
εἰσὶν οἱ ἔνδον ἠρώτα. Ἡ δὲ τὰ μὲν ἄλλα οὐκ [ἔχειν] εἰδέναι
 ἔλεγεν, ὅτι δὲ κόρη καὶ νεανίας ξένοι τινὲς ὡς ἔχοι 
εἰκάζειν ἀρτίως παρὰ τῆς αὐτοῦ μητρὸς ἐσῳκισμένοι. </p>
</div>
<div type="section" n="3">
<p>Ὁ δὲ αὖθις διακύψας ἐπειρᾶτο διακριβοῦν τοὺς ὁρωμένους.
 Τὴν μὲν δὴ Χαρίκλειαν παντάπασιν ἀγνοῶν ὅμως 
τοῦ κάλλους ὑπερεθαύμαζε καὶ τίς ἂν ὀφθείη καὶ ποία μὴ 
θρηνοῦσα ἐνενόει καὶ τὸ θαῦμα λανθάνον εἰς ἐρωτικὸν 
πάθος αὐτὸν κατέφερε· τὸν δὲ Θεαγένην ἀμυδρῶς τε καὶ 
ἀμφιβόλως γνωρίζειν ἐφαντάζετο. </p>
</div>
<div type="section" n="4">
<p><seg type="new-citation"/> Καὶ προσκειμένου 
τῇ σκέψει τοῦ Ἀχαιμένους ἐφίσταται ἀναστρέψασα ἡ 
Κυβέλη πάντα μὲν τὰ κατὰ τοὺς νέους ὡς ἐγεγόνει διαγγείλασα
 πολλὰ δὲ τῆς εὐτυχίας τὴν Ἀρσάκην μακαρίσασα, 
ὑφ' ἧς αὐτῇ τοσοῦτον ἐκ ταὐτομάτου κατώρθωται ὃ βουλαῖς
 μυρίαις καὶ μηχαναῖς οὐκ ἄν τις ἤλπισεν, ὡς καὶ 
σύνοικον ἔχειν τὸν ἐρώμενον ἐπ' ἀδείας ὁρῶντα καὶ ὁρώμενον,
 
</p>
</div>
<div type="section" n="5">
<p><seg type="new-citation"/> καὶ πολλοῖς τοιούτοις τὴν Ἀρσάκην φυσήσασα <pb/> 
μόλις τε ἐπειγομένην πρὸς τὴν θέαν τοῦ Θεαγένους ἐπισχοῦσα
 καὶ ὡς οὐ βούλοιτο αὐτὴν ὠχριῶσαν καὶ κυλοιδιῶσαν
 πρὸς τῆς ἀγρυπνίας ὀφθῆναι τῷ νεανίᾳ ἀναπαυσαμένην
 δὲ τὴν παροῦσαν ἡμέραν καὶ ἀναλαβοῦσαν τὸ σύνηθες 
κάλλος, καὶ πολλοῖς τοιούτοις εὔθυμον αὐτὴν καὶ τῶν κατὰ 
γνώμην εὔελπιν παρασκευάσασα ἅ τε προσήκει πράττειν 
καὶ ὅπως προσφέρεσθαι τοῖς ξένοις παρεγγυήσασα. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Ἐπεὶ δ' οὖν ἐπέστη «Τί πολυπραγμονεῖς, ὦ 
τέκνον;» ἔλεγεν. Ὁ δὲ «Τοὺς ἔνδον» ἔφη «ξένους 
οἵτινές εἰσιν ἢ πόθεν.» «Οὐ θέμις, ὦ παῖ» πρὸς αὐτὸν 
ἡ Κυβέλη, «ἀλλ' ἐχεμύθει καὶ κατὰ σαυτὸν ἔχε καὶ μηδενὶ 
φράζε μηδὲ ἐπιμίγνυσο τὰ πολλὰ τοῖς ξένοις· οὕτω γὰρ 
δέδοκται τῇ δεσποίνῃ.» Ἐκεῖνος μὲν οὖν ἀπῄει ῥᾷστα τῇ 
μητρὶ πεπεισμένος σύνηθές τι καὶ ἀφροδίσιον διακόνημα 
τῇ Ἀρσάκῃ τὸν Θεαγένην ὑποτοπήσας. </p>
</div>
<div type="section" n="2">
<p><seg type="new-citation"/> Καὶ ἀπιὼν 
«Οὐχ οὗτός ἐστι» πρὸς ἑαυτὸν ἔλεγεν «ὃν ἐγὼ πρώην 
παρὰ Μιτράνου τοῦ φρουράρχου παραλαβὼν ὥστε ἄγειν 
πρὸς Ὀροονδάτην ἀναπεμφθησόμενον βασιλεῖ τῷ μεγάλῳ, 
ὑπὸ Βησσαέων τε καὶ Θυάμιδος ἀφῃρέθην μικροῦ καὶ τὸν 
περὶ τοῦ ζῆν ὑποστὰς κίνδυνον καὶ μόνος ἐκ τῶν ἀγόντων 
διαδρᾶναι δυνηθείς; </p>
</div>
<div type="section" n="3">
<p><seg type="new-citation"/> Μὴ ἄρα σφάλλουσί με οἱ ὀφθαλμοί;
 ἀλλὰ ῥᾷον μὲν ἔχω καὶ διαβλέπω σχεδόν τι λοιπὸν 
συνήθως. Καὶ μὴν καὶ τὸν Θύαμιν ἀκήκοα παρεῖναι τῇ προτεραίᾳ <pb/>
 καὶ διαμονομαχήσαντα πρὸς τὸν ἀδελφὸν ἀνακεκομίσθαι
 τὴν ἱερωσύνην· οὗτος ἄρα ἐκεῖνός ἐστιν. Ἀλλὰ τὸ 
παρὸν σιγητέον τὸν ἀναγνωρισμὸν ἅμα δὲ παρατηρητέον 
τίς ποτε ἡ περὶ τοὺς ξένους διάνοια τῆς δεσποίνης.» Ὁ 
μὲν ταῦτα πρὸς ἑαυτόν. 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Ἡ δὲ Κυβέλη πρὸς τοὺς νέους εἰσδραμοῦσα 
ἴχνη τῶν θρήνων κατελάμβανε· πρὸς γὰρ τὸν ψόφον τῶν 
θυρῶν ἀνοιγομένων κατέστελλον μὲν ἑαυτοὺς καὶ πρὸς τὸ 
σύνηθες σχῆμα καὶ βλέμμα διαπλάττειν ἔσπευδον· οὐ μὴν 
ἔλαθόν γε τὴν πρεσβῦτιν, τῶν δακρύων ἔτι τοῖς ὄμμασιν 
ἐπιπλανωμένων. </p>
</div>
<div type="section" n="2">
<p><seg type="new-citation"/> Ἀναβοήσασα οὖν «Ὦ γλυκύτατα 
τέκνα» ἔλεγε, «τί ταῦτα ἀωρὶ θρηνεῖτε ἡνίκα προσήκει 
χαίρειν, ἡνίκα εὐδαιμονίζειν ἑαυτοὺς τῆς δεξιᾶς τύχης, 
Ἀρσάκης τὰ κάλλιστα καὶ τὰ κατ' εὐχὰς ἐφ' ὑμῖν διανοουμένης
 καὶ ὀφθῆναί τε ὑμᾶς εἰς τὴν ἑξῆς ἐπινευσάσης
 καὶ τὸ παρὸν πᾶσαν δεξίωσιν καὶ θεραπείαν ὑμῖν 
ἀποκληρωσάσης; Ἀλλ' ἀπορριπτέον μὲν ὑμῖν τοὺς ληρώδεις
 τούτους καὶ μειρακιώδεις τῷ ὄντι θρήνους, ὥρα δὲ 
καὶ ῥυθμίζειν ἑαυτοὺς εἴκειν τε καὶ ὑπηρετεῖσθαι τοῖς 
Ἀρσάκης βουλήμασι.» </p>
</div>
<div type="section" n="3">
<p><seg type="new-citation"/> Καὶ ὁ Θεαγένης «Μνήμη» 
ἔφη «ὦ μῆτερ, τῆς Καλασίριδος τελευτῆς εἰς λύπην ἡμᾶς 
ἀνεκίνησε καὶ τὸ πατρικὸν ἐκείνου περὶ ἡμᾶς βούλημα 
ἀποβεβληκότας εἰς δάκρυα κατήγαγεν.» «Ὕθλοι» ἔφη <pb/> 
«ταῦτα—Καλάσιρις καὶ πατήρ τις προσποιητός, πρεσβύτης
 τῇ κοινῇ φύσει καὶ τῷ χρόνῳ τῆς ἡλικίας εἴξας. 
Πάντα σοι πάρεστι δι' ἑνός, προστασία πλοῦτος τρυφὴ 
καὶ ἀπόλαυσις τῆς ἐφ' ἡλικίας ἀκμῆς, καὶ ἁπλῶς τύχην 
σαυτοῦ νόμιζε καὶ προσκύνει τὴν Ἀρσάκην. </p>
</div>
<div type="section" n="4">
<p><seg type="new-citation"/> Μόνον 
ἐμοὶ πείθεσθε πῶς μὲν αὐτῇ προσιτέον καὶ ὀπτέον 
ὅταν τοῦτο ἐπιτρέψῃ, πῶς δὲ χρηστέον καὶ ὑπουργητέον
 ὅταν τι προστάττῃ· τὸ γὰρ φρόνημα, ὡς οἶσθα, 
μέγα καὶ ὑπέρογκον καὶ βασίλειον νεότητι καὶ κάλλει 
προσεξαιρόμενον καὶ ὑπεροφθῆναι εἴ τι κελεύοι μὴ ἀνεχόμενον.»
 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Πρὸς ταῦτα σιγήσαντος τοῦ Θεαγένους καὶ 
καθ' ἑαυτὸν ὡς ἀηδῶν τινῶν καὶ μοχθηρῶν ἐστι δηλωτικὰ 
ἐννοοῦντος, ὀλίγον ὕστερον εὐνοῦχοι παρῆσαν λείψανα 
μὲν δῆθεν τῆς σατραπικῆς τραπέζης ἐπὶ χρυσῶν τῶν 
σκευῶν κομίζοντες πᾶσαν δὲ πολυτέλειαν καὶ χλιδὴν 
ὑπεραίροντα καὶ «Τούτοις» εἰπόντες «ἡ δέσποινα 
δεξιοῦται καὶ τιμᾷ τὸ παρὸν τοὺς ξένους» καὶ παραθέμενοι
 τοῖς νέοις παραχρῆμα ἀπεχώρουν. </p>
</div>
<div type="section" n="2">
<p><seg type="new-citation"/> Οἱ δὲ ἅμα 
μὲν τῆς Κυβέλης προτρεπούσης ἅμα δὲ προορῶντες μὴ 
δοκεῖν ἐνυβρίζειν τὴν δεξίωσιν ἀπεγεύοντο πρὸς βραχὺ 
τῶν παρακειμένων· καὶ τοῦτο καὶ εἰς ἑσπέραν ἐγίνετο 
καὶ κατὰ τὰς ἄλλας λοιπὸν ἡμέρας. Τῇ δ' οὖν ἑξῆς κατὰ 
πρώτην που τῆς ἡμέρας ὥραν οἱ συνήθεις εὐνοῦχοι 
παρόντες ὡς τὸν Θεαγένην «Μετακέκλησαι, ὦ μακάριε, <pb/> 
πρὸς τῆς δεσποίνης» ἔλεγον «καὶ ὀφθῆναί σε προστετάγμεθα·
 καὶ ἧκε τῆς εὐτυχίας ἀπολαύσων ἧς ὀλίγοις 
δὴ καὶ ὀλιγάκις μεταδίδωσιν.» </p>
</div>
<div type="section" n="3">
<p><seg type="new-citation"/> Ὁ δὲ μικρὸν ἐφησυχάσας
 καὶ οἷον πρὸς βίαν ἑλκόμενος διανέστη τε καὶ 
«Μόνον δέ με ἥκειν ἐπέσταλται» πρὸς αὐτοὺς ἔλεγεν 
«ἢ καὶ ἀδελφὴν ταυτηνὶ τὴν ἐμήν;» Τῶν δὲ ὅτι μόνον 
ἀποκριναμένων, ἐκείνην δὲ καθ' ἑαυτὴν ὀφθήσεσθαι, νυνὶ 
γὰρ συμπαρεῖναι τῇ Ἀρσάκῃ τῶν ἐν τέλει τινὰς Περσῶν 
καὶ ἄλλως ἔθος εἶναι ἀνδράσι μὲν ἰδίᾳ γυναιξὶ δὲ καθ' 
ἕτερον καιρὸν χρηματίζειν, προσκύψας ὁ Θεαγένης «Οὔτε 
καλὰ ταῦτα οὔτε ἀνύποπτα» πρὸς τὴν Χαρίκλειαν ἠρέμα 
εἰπών, ἀντακούσας δὲ ὡς δεήσει μὴ ἀντιβαίνειν ἀλλὰ 
συντρέχειν τὴν πρώτην καὶ ἐνδείκνυσθαι ὡς πάντα πρὸς 
νοῦν τὸν ἐκείνης ποιήσοντα, εἵπετο τοῖς ἄγουσι. 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Καὶ ὅπως δεήσει τὴν ἔντευξιν ποιεῖσθαι καὶ 
τὸν τρόπον τῆς προσηγορίας ὑφηγουμένοις καὶ ὡς ἔθος 
προσκυνεῖν τοὺς εἰσιόντας οὐδὲν μὲν ἀπεκρίνατο· εἰσελθὼν 
δὲ καὶ προκαθημένην ἐφ' ὑψηλοῦ καταλαβὼν ἁλουργῷ μὲν 
καὶ χρυσοπάστῳ τῇ ἐσθῆτι φαιδρυνομένην ὅρμων δὲ πολυτελείᾳ
 καὶ τιάρας ἀξιώματι μεγαλαυχουμένην καὶ παντοίᾳ 
κομμωτικῇ πρὸς τὸ ἁβρότερον ἐξηνθισμένην δορυφόρων τε 
παρεστώτων καὶ τῶν ἐπὶ δόξης ἑκατέρωθεν προέδρων 
παρακαθημένων, οὐκ ἔπτηξε τὸ φρόνημα, 
</p>
</div>
<div type="section" n="2">
<p><seg type="new-citation"/> ἀλλ', ὥσπερ 
τῶν συγκειμένων αὐτῷ πρὸς τὴν Χαρίκλειαν ὑπὲρ τῆς 
θεραπευτικῆς ὑποκρίσεως ἐπιλελησμένος, ἀντεξανέστη <pb/> 
πλέον εἰς μεγαλοφροσύνην πρὸς τὸ ἀλαζονικὸν τῆς Περσικῆς
 θέας, καὶ οὔτε ὀκλάσας οὔτε προσκυνήσας ἀλλ' 
ἀπ' ὀρθῆς τῆς κεφαλῆς «Χαῖρε» ἔφη «βασίλειον αἷμα 
Ἀρσάκη.» Τῶν δὲ παρόντων ἀγανακτούντων καὶ θροῦν τινα 
ὅτι μὴ προσεκύνησε καταστασιαστικὸν τοῦ Θεαγένους ὡς 
τολμηροῦ καὶ θρασέος ἀφιέντων, ἡ Ἀρσάκη μειδιάσασα 
«Σύγγνωτε» εἶπεν «ὡς ἀπείρῳ καὶ ξένῳ καὶ τὸ ὅλον 
Ἕλληνι καὶ τὴν ἐκεῖθεν ὑπεροψίαν καθ' ἡμῶν νοσοῦντι.» </p>
</div>
<div type="section" n="3">
<p>Καὶ ἅμα καὶ τῆς κεφαλῆς τὴν τιάραν ἀφεῖλε, πολλὰ τῶν 
παρόντων κωλυόντων—τοῦ γὰρ ἀμείβεσθαι τὸν ἀσπασάμενον
 σύμβολον τοῦτο πεποίηνται Πέρσαι—καὶ «Θάρσει, 
ὦ ξένε» εἰποῦσα διὰ τοῦ ἑρμηνέως, συνιεῖσα γὰρ τὴν 
Ἑλλάδα γλῶτταν οὐκ ἐφθέγγετο, «καὶ λέγε τίνος χρῄζεις, 
ὡς οὐκ ἀποτευξόμενος» ἀπέπεμπε, νεύματι τοῦτο πρὸς 
τοὺς εὐνούχους ἐπισημήνασα. </p>
</div>
<div type="section" n="4">
<p><seg type="new-citation"/> Παρεπέμπετο δὴ μετὰ 
δορυφορίας καὶ ὁ Ἀχαιμένης αὖθις θεασάμενος ἐγνώριζε 
μὲν ἀκριβέστερον καὶ τῆς ἄγαν εἰς αὐτὸν τιμῆς τὴν αἰτίαν 
ὑποπτεύων ἐθαύμαζεν, ἐσίγα δ' οὖν ὅμως τὰ δεδογμένα 
πράττων. </p>
</div>
<div type="section" n="5">
<p><seg type="new-citation"/> Ἡ δὲ Ἀρσάκη τοὺς ἐν τέλει Περσῶν ἑστιάσασα,
 δῆθεν μὲν ὡς συνήθως ἐκείνους τιμῶσα ἀληθέστερον
 δὲ τὴν πρὸς Θεαγένην ἔντευξιν εὐωχίαν ἄγουσα, οὐ 
μοίρας μόνον κατὰ τὸ εἰωθὸς τῶν ἐδεσμάτων τοῖς περὶ 
τὸν Θεαγένην ἀπέστειλεν ἀλλὰ καὶ τάπητάς τινας καὶ 
στρωμνὰς πεποικιλμένας Σιδωνίας τε καὶ Λυδίας ἔργα <pb/> 
χειρός. </p>
</div>
<div type="section" n="6">
<p><seg type="new-citation"/> Συναπέστειλε δὲ καὶ ἀνδράποδα ὑπηρετησόμενα,
 κόριον μὲν τῇ Χαρικλείᾳ παιδάριον δὲ τῷ Θεαγένει 
τὸ μὲν γένος Ἰωνικὰ τὴν δὲ ἡλικίαν ἥβης ἐντός, πολλὰ 
τὴν Κυβέλην παρακαλέσασα ἐπισπεύδειν καὶ ὡς ὅτι τάχιστα 
διανύειν τὸν σκοπόν (οὐ γὰρ ἔτι φέρειν τὸ πάθος οἶδεν) 
οὐδὲ αὐτὴν ἀνιεῖσαν ἀλλὰ παντοίως ἐκπεριιοῦσαν τὸν Θεαγένην.
 </p>
</div>
<div type="section" n="7">
<p><seg type="new-citation"/> Προδήλως μὲν γὰρ οὐκ ἐξέφαινε τὸ βούλημα 
τῆς Ἀρσάκης κύκλῳ δὲ καὶ δι' αἰνιγμάτων εἰς τὸ συνιέναι 
προσβιβάζουσα καὶ τήν τε περὶ αὐτὸν φιλοφροσύνην τῆς 
δεσποίνης μεγαλύνουσα καὶ τὸ κάλλος, οὐ τὸ φαινόμενον 
μόνον ἀλλὰ καὶ τὸ ἐντὸς ἐσθῆτος, μετὰ τινῶν εὐλόγων 
προφάσεων ὑπ' ὄψιν ἄγουσα, καὶ τὸ ἦθος ὡς ἐράσμιός τε 
καὶ εὐόμιλος καὶ χαίρουσα τοῖς ἁβροτέροις καὶ ἀγερωχοτέροις
 τῶν νέων καὶ ὅλως ἀπόπειραν ἐν οἷς διεξῄει λαμβάνουσα
 εἰ προστρέχει τοῖς ἐπαφροδίτοις. </p>
</div>
<div type="section" n="8">
<p><seg type="new-citation"/> Καὶ ὁ Θεαγένης
 τὸ μὲν τῆς φιλοφροσύνης καὶ ὡς φιλέλλην τὸ ἦθος 
καὶ ὅσα τοιαῦτα συνεπῄνει καὶ χάριν ὡμολόγει, τὰ δὲ ἐπαγωγὰ
 τῶν ἀτοπωτέρων ὡς ἂν μηδὲ συνιεὶς τὴν ἀρχὴν ἑκὼν 
ὑπερέβαινε. Πνιγμὸς τοίνυν εἶχε τὴν γραῦν καὶ οἷον ἔλυζε 
τὴν καρδίαν στοχαζομένη μὲν ὡς συνίησι τῆς προαγωγείας
 ἀπαυθαδιαζόμενον δὲ καὶ διωθούμενον ὁρῶσα τὴν 
πεῖραν. </p>
</div>
<div type="section" n="9">
<p><seg type="new-citation"/> Καὶ τὴν Ἀρσάκην οὐκέτι φέρειν οἵα τε ἦν 
δι' ὄχλου γινομένην καὶ καρτερεῖν οὐκέτι δύνασθαι λέγουσαν
 καὶ τὴν ἐπαγγελίαν ἀπαιτοῦσαν ἣν ἄλλοτε ἄλλαις <pb/> 
προφάσεσιν ὑπερετίθετο ἡ Κυβέλη, νῦν μὲν βουλόμενον 
ἀποδειλιᾶν τὸν νεανίαν φάσκουσα νῦν δὲ ἀνωμαλίαν τινὰ 
προσπεπτωκέναι πλαττομένη. 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Καὶ πέμπτης που λοιπὸν καὶ ἕκτης ἡμέρας 
παρῳχηκυίας ἤδη καὶ τὴν Χαρίκλειαν τῆς Ἀρσάκης ἅπαξ 
που καὶ δεύτερον προσκεκλημένης καὶ εἰς τὸ τῷ Θεαγένει 
κεχαρισμένον μετὰ τιμῆς καὶ φιλοφροσύνης ἑωρακυίας 
ἀναγκάζεται καὶ λευκότερον διαλεχθῆναι τῷ Θεαγένει 
καὶ τὸν ἔρωτα ἀπαρακαλύπτως ἐξηγόρευε, πολλὰ καὶ 
μυρία ἀγαθὰ συγκατατιθεμένῳ διεγγυωμένη καὶ 
</p>
</div>
<div type="section" n="2">
<p><seg type="new-citation"/> «Τίς 
ἡ ἀτολμία;» προστιθεῖσα «τί δὲ τὸ ἀναφρόδιτον; νέος 
οὕτω καὶ καλὸς καὶ ἀκμαῖος γυναῖκα ὁμοίαν καὶ προστετηκυῖαν
 ἀπωθεῖται καὶ οὐχ ἅρπαγμα οὐδὲ ἕρμαιον ποιεῖται 
τὸ πρᾶγμα δέους μὲν οὐδενὸς ἐπόντος τῇ πράξει μήτε 
τἀνδρὸς παρόντος κἀμοῦ τῆς θρεψαμένης καὶ πάντα ἀπόρρητα
 διὰ χειρὸς ἐχούσης τὴν ὁμιλίαν διακονούσης, μήτε 
σοί τινος ἐπόντος κωλύματος, οὐ νύμφης οὐ γαμετῆς 
παρούσης. </p>
</div>
<div type="section" n="3">
<p><seg type="new-citation"/> Καίτοι καὶ τούτων ὑπερεῖδον πολλοὶ πολλάκις
 ὅσοι δὴ νοῦν ἔχοντες τοὺς μὲν οἰκείους ἔγνωσαν 
οὐδὲν ἐκ τούτου καταβλάψειν αὑτοὺς δὲ ὠφελήσειν κτήσεως
 χρημάτων προσγενομένης καὶ τῶν καθ' ἡδονὴν ἀπολαύσεων.»
 </p>
</div>
<div type="section" n="4">
<p><seg type="new-citation"/> Τελευτῶσα δὲ καὶ ἀπειλήν τινα κατεμίγνυ 
τοῖς λεγομένοις «Αἱ χρησταὶ» λέγουσα «καὶ φιλόνεοι 
γυναῖκες ἀμείλικτοι γίνονται καὶ βαρυμήνιδες ἀποτυγχάνουσαι
 καὶ τοὺς ὑπερόπτας ὡς ὑβριστὰς εἰκότως ἀμύνονται. <pb/>
 Ταύτην δὲ ὅτι καὶ Περσὶς τὸ γένος ἐννόει καὶ ὡς 
βασίλειον αἷμα—τοῦτο δὴ τὸ τῆς σῆς προσρήσεως—καὶ 
ὡς πολλὴν ἐξουσίαν καὶ δύναμιν περιβέβληται, ὑφ' ἧς αὐτῇ 
καὶ τιμῆσαι τὸν εὔνουν καὶ κολάσαι τὸν ἐναντιούμενον ἐπ' 
ἀδείας, σὺ δὲ καὶ ξένος καὶ ἔρημος καὶ ὁ προστησόμενος 
οὐδείς. </p>
</div>
<div type="section" n="5">
<p><seg type="new-citation"/> Φεῖσαι τὸ μέρος καὶ σαυτοῦ φεῖσαι κἀκείνης· 
ἀξία δέ ἐστι παρὰ σοῦ φειδοῦς, εἰς τἄδικα διὰ τὸν σὸν 
πόθον οὕτως ἐκμεμηνυῖα. Εὐλαβήθητι καὶ μῆνιν ἐρωτικὴν 
φύλαξαι καὶ τὸ ἐκ τῆς ὑπεροψίας νεμεσητόν· πολλοὺς 
οἶδα μεταμεληθέντας, πεῖραν ἔχω σοῦ μᾶλλον τῶν Ἀφροδίτης,
 ἡ πολιὰ θρὶξ ἣν ὁρᾷς αὕτη πολλοῖς τοιούτοις 
ἐνήθλησεν ἀλλ' οὕτως ἄτεγκτον καὶ ἀνήμερον οὐκ ἔγνωκα.» </p>
</div>
<div type="section" n="6">
<p>Καὶ ἀποστρέψασα τὸν λόγον πρὸς τὴν Χαρίκλειαν, 
ὑπ' ἀνάγκης γὰρ κἀκείνης εἰς ἐπήκοον ἀπεθάρσησε τὰ 
τοιαῦτα διαλέγεσθαι, «Συμπαρακάλεσον» ἔφη «ὦ θύγατερ, 
καὶ σὺ τὸν οὐκ οἶδ' ὅντινα προσείπω προσηκόντως ἀδελφόν
 σου τοῦτον. Συνοίσει καὶ σοὶ τὸ πρᾶγμα· οὐκ ἔλαττον 
ἀγαπηθήσῃ, πλέον τιμηθήσῃ· πλουτήσεις εἰς κόρον, γάμου 
σοι προνοήσει λαμπροῦ. Ζηλωτὰ δὲ ταῦτα καὶ εὖ πράττουσι,
 μή τί γε δὴ ξένοις καὶ ἐν ἐνδείᾳ τὸ παρὸν ἐξεταζομένοις.»
 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Ἡ δὲ Χαρίκλεια σεσηρός τι καὶ κατεσμυγμένον 
ὑποβλέψασα «Εὐκτὸν μὲν ἦν» ἔφη «καὶ κάλλιστον μηδὲν <pb/> 
τοιοῦτον ὑποστῆναι τὴν πάντα ἀρίστην Ἀρσάκην· εἰ δὲ 
μή, δεύτερα γοῦν ἐγκρατείᾳ φέρειν τὸ πάθος. Ἀλλ' ἐπειδή 
τι πέπονθεν ἀνθρώπινον καὶ νενίκηται, ὡς φῄς, καὶ 
ἥττων ἐστὶ τῆς ἐπιθυμίας, συμβουλεύσαιμ' ἂν καὶ αὐτὴ 
Θεαγένει τούτῳ τὴν πρᾶξιν, εἰ τὸ ἀσφαλὲς αὐτῷ προσείη, 
μὴ ἀρνεῖσθαι· μὴ δέ τι λάθῃ κακὸν αὐτός τε ἑαυτὸν κἀκείνην
 ἐργασάμενος, εἰ ταῦτα εἰς φῶς ἔλθοι καὶ γνοίη ποθὲν 
τὸ παράνομον τῶν δεδραμένων ὁ σατράπης.» </p>
</div>
<div type="section" n="2">
<p><seg type="new-citation"/> Ἀνήλατο
 πρὸς τοὺς λόγους ἡ Κυβέλη καὶ περιπτύξασα καὶ 
φιλήσασα πολλὰ τὴν Χαρίκλειαν «Εὖγε» ἔφη «ὦ τέκνον, 
ὅτι καὶ γυναῖκα ὁμοίαν σοι τὴν φύσιν ἠλέησας καὶ τῆς 
ἀσφαλείας τἀδελφοῦ πεφρόντικας· ἀλλὰ τούτου γε ἕνεκα 
θάρσει, ὡς οὐδ' ὁ ἥλιος, τοῦτο δὴ τὸ τοῦ λόγου, γνώσεται.» 
«Πέπαυσο τὸ παρόν» ἔφη ὁ Θεαγένης «καὶ ἔνδος ἡμῖν 
εἰς ἐπίσκεψιν.» </p>
</div>
<div type="section" n="3">
<p><seg type="new-citation"/> Ἐξελθούσης δὲ παραχρῆμα τῆς Κυβέλης
 «Ὦ Θεάγενες» ἔλεγεν ἡ Χαρίκλεια «ὁ μὲν δαίμων 
τοιαῦτα ἡμῖν προξενεῖ τὰ εὐτυχήματα ἐν οἷς πλέον ἐστὶ 
τὸ κακῶς πράττειν τῆς δοκούσης εὐπραγίας· πλὴν ἀλλὰ 
συνετῶν γέ ἐστι καὶ τὰ δυστυχήματα ἐκ τῶν ἐνόντων πρὸς 
τὸ βέλτιστον διατίθεσθαι. Εἰ μὲν οὖν ἔχεις γνώμην καὶ 
τελείως δρᾶσαι τὸ ἔργον οὐκ ἔχω λέγειν· καίτοι γε οὐκ ἂν 
σφόδρα διενεχθεῖσα εἰ πάντως ἡμῖν ἐν τούτῳ τὸ σῴζεσθαι 
καὶ μὴ περιλείπεται. </p>
</div>
<div type="section" n="4">
<p><seg type="new-citation"/> Εἰ δὲ εὖ ποιῶν ἄτοπον δοκιμάζεις <pb/>
 τὸ αἰτούμενον ἀλλὰ σύ γε πλάττου τὸ συγκατατίθεσθαι
 καὶ τρέφων ἐπαγγελίαις τῆς βαρβάρου τὴν ὄρεξιν 
ὑπερθέσεσιν ὑπότεμνε τὸ πρὸς ὀξύ τι καθ' ἡμῶν βουλεύσασθαι,
 ἐφηδύνων ἐλπίδι καὶ καταμαλάττων ὑποσχέσει τοῦ 
θυμοῦ τὸ φλεγμαῖνον· εἰκός τινα καὶ λύσιν θεῶν βουλήσει 
τὸν μεταξὺ χρόνον ἀποτεκεῖν. Ἀλλ' ὦ Θεάγενες, ὅπως 
μὴ ἐκ τῆς μελέτης εἰς τὸ αἰσχρὸν τοῦ ἔργου κατολισθήσῃς.»
 </p>
</div>
<div type="section" n="5">
<p><seg type="new-citation"/> Μειδιάσας οὖν ὁ Θεαγένης «Ἀλλὰ σύ γε 
οὐδὲ ἐν τοῖς δεινοῖς» ἔφη «τὴν γυναικῶν ἔμφυτον νόσον 
ζηλοτυπίαν ἐκπέφευγας, ἐμὲ δὲ ἴσθι μηδὲ πλάσασθαι τὰ 
τοιαῦτα δύνασθαι· ποιεῖν γὰρ τὰ αἰσχρὰ καὶ λέγειν ὁμοίως 
ἀπρεπές· καὶ ἄλλως τὸ ἀπογνῶναι τὴν Ἀρσάκην αὐτόθεν 
φέρει τι χαρίεν, τὸ μηκέτι διοχλεῖν ἡμῖν. Εἰ δὲ πάσχειν 
τι δέοι, φέρειν τὰ προσπίπτοντα ἤδη με πολλάκις ἥ τε 
τύχη καὶ ἡ γνώμη παρεσκεύασε.» «Μὴ λάθῃς εἰς μέγα 
κακὸν ἡμᾶς ἐμβάλλων» εἰποῦσα ἡ Χαρίκλεια ἐσιώπησε. 
<lb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">Καὶ τούτων ἐν ταύτῃ τῇ σκέψει διαγόντων 
ἡ Κυβέλη πάλιν ἀναπτερώσασα τὴν Ἀρσάκην καὶ ὡς 
τὰ δεξιώτερα χρὴ προσδοκᾶν εἰποῦσα, ἐνδεδεῖχθαι γάρ 
τι τὸν Θεαγένην τοιοῦτον, ἐπανῆλθεν εἰς τὸ αὑτῆς 
δωμάτιον. Κἀκείνην διαλιποῦσα τὴν ἑσπέραν καὶ πολλὰ 
διὰ τῆς νυκτὸς ὁμόκοιτον οὖσαν ἐξ ἀρχῆς τὴν Χαρίκλειαν 
παρακαλέσασα συμπράττειν εἰς ἕω πάλιν ἠρώτα τὸν Θεαγένην
 τίνα εἴη τὰ δεδογμένα. </p>
</div>
<div type="section" n="2">
<p><seg type="new-citation"/> Ἀπειπόντος δὲ λαμπρῶς <pb/>
 καὶ παντοίως τὸ προσδοκᾶν ἀποφήσαντος, σύννους 
ἐπὶ τὴν Ἀρσάκην ἀπέδραμεν. Ἡ δέ, ὡς τὸ ἀπηνὲς παρὰ 
Θεαγένους ἐξήγγειλεν ἡ Κυβέλη, τὴν γραῦν ἐπὶ κεφαλὴν 
ἐξωσθῆναι προστάξασα εἰσδραμοῦσά τε εἰς τὸν θάλαμον 
ἔκειτο ἐπὶ τῆς εὐνῆς ἑαυτὴν σπαράττουσα. </p>
</div>
<div type="section" n="3">
<p><seg type="new-citation"/> Καὶ ἄρτι 
τῆς γυναικωνίτιδος ἐκτὸς γεγονυῖαν τὴν Κυβέλην ἰδὼν ὁ 
υἱὸς Ἀχαιμένης κατηφῆ τε καὶ δεδακρυμένην «Μή τι 
ἄτοπον μή τι πονηρόν, ὦ μῆτερ, προσπέπτωκεν;» ἠρώτα 
«μή τις ἀγγελία τὴν δέσποιναν ἠνίακε; μή τι δυστύχημα 
ἀπὸ στρατοπέδου προσήγγελται; μή τι καταπονοῦσι κατὰ 
τὸν ἐνεστῶτα πόλεμον Αἰθίοπες τὸν δεσπότην Ὀροονδάτην;»
 </p>
</div>
<div type="section" n="4">
<p><seg type="new-citation"/> Καὶ πολλὰ τοιαῦτα εἰπὼν ἠρώτα· ἡ δὲ «Ἀδολεσχεῖς»
 εἰποῦσα ἀπέτρεχεν· ὁ δὲ οὐδέν τι μᾶλλον ἀνιεὶς 
ἀλλὰ παρακολουθῶν καὶ τῶν χειρῶν λαμβανόμενος καὶ 
κατασπαζόμενος ἐξαγορεύειν πρὸς παῖδα τὸν ἴδιον τὰ 
λυποῦντα ἱκέτευε. 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Λαβοῦσα δὴ αὐτὸν καὶ εἴς τι μέρος τοῦ 
παραδείσου χωρισθεῖσα «Ἄλλῳ μὲν οὐκ ἄν» ἔφη «ἐξεῖπον
 τὰ ἐμαυτῆς τε καὶ δεσποίνης κακά· ἐπεὶ δὲ ἐκείνη 
τε ἐν τῷ παντὶ σαλεύει κἀγὼ τὸν περὶ τοῦ ζῆν προσδοκῶ 
κίνδυνον, οἶδα γὰρ ὡς ἡ Ἀρσάκης ἀνία καὶ μανία εἰς ἐμὲ 
ἀποσκήψει, λέγειν ἀναγκάζομαι εἰ δή τινα καὶ ἐπικουρίαν 
τῇ γεννησάσῃ καὶ εἰς φῶς προαγαγούσῃ καὶ τουτοισὶ <pb/> 
ἐκθρεψαμένῃ σε τοῖς μαζοῖς ἐπινοήσειας. </p>
</div>
<div type="section" n="2">
<p><seg type="new-citation"/> Ἐρᾷ τοῦ 
νέου τοῦ παρ' ἡμῖν ἡ δέσποινα καὶ ἐρᾷ οὐ φορητόν τινα 
οὐδὲ νενομισμένον ἀλλὰ ἀνίατον ἔρωτα καὶ ὃν εἰς δεῦρο 
κατορθώσειν ἐγώ τε κἀκείνη μάτην ἠπατώμεθα. Καὶ αὗται 
ἦσαν αἱ πολλαὶ φιλοφροσύναι καὶ ποικίλαι δεξιώσεις αἱ 
περὶ τοὺς ξένους. </p>
</div>
<div type="section" n="3">
<p><seg type="new-citation"/> Ἐπεὶ δὲ εὐήθης τις καὶ θρασὺς 
καὶ ἀπηνὴς ὢν ὁ νεανίας ἀπεῖπε τὰ πρὸς ἡμᾶς, οὐδὲ 
ἐκείνην οἶδα βιωσομένην καὶ ἐμαυτὴν ἀναιρησομένην ὡς 
χλευάσασαν ταῖς ἐπαγγελίαις καὶ διαψευσαμένην. Ταῦτα 
ἔστιν, ὦ παῖ, καὶ εἰ μὲν ἔχεις τι βοηθεῖν σύμπραττε· εἰ δὲ 
μή, τελευτήσασαν τὴν μητέρα κήδευε.» </p>
</div>
<div type="section" n="4">
<p><seg type="new-citation"/> Καὶ ὃς 
«Μισθὸς δέ μοι τίς ἔσται» ἔφη «ὦ μῆτερ; οὐ γάρ μοι 
καιρὸς θρύπτεσθαι πρός σε οὐδὲ ἐκ περιόδων οὐδὲ κυκλούμενον
 τοῖς λόγοις τὴν βοήθειαν ἐπαγγέλλεσθαι πρὸς οὕτως 
ἀγωνιῶσαν καὶ ἐγγὺς λειποψυχοῦσαν.» «Πᾶν ὅ τι βούλει» 
ἔφη «προσδόκα» ἡ Κυβέλη. «Ἀρχιοινοχόον μὲν γάρ σε 
καὶ νῦν εἰς ἐμὴν τιμὴν πεποίηται· εἰ δέ τι μεῖζον ἀξίωμα 
περινοεῖς, ἀπάγγελλε· πλούτου γὰρ οὐδὲ ἀριθμὸς ἔσται ὅσον 
ἂν κομίσαιο, σωτὴρ τῆς ἀθλίας γενόμενος.» </p>
</div>
<div type="section" n="5">
<p><seg type="new-citation"/> «Πάλαι 
ταῦτα» ἔφη «δι' ὑποψίας ἔχων, ὦ μῆτερ, ἐγὼ καὶ συνιεὶς 
ἐσιώπων, τὸ μέλλον ἀπεκδεχόμενος. Ἀλλ' οὐδὲ ἀξιώματος 
οὐδὲ πλούτου μεταποιοῦμαι· τὴν δὲ κόρην τὴν ἀδελφὴν 
λεγομένην τοῦ Θεαγένους εἴ μοι πρὸς γάμον ἐκδοίη, πάντα 
αὐτῇ τὰ κατὰ γνώμην πεπράξεται· ἐρῶ δέ, ὦ μῆτερ, τῆς <pb/> 
κόρης οὐχὶ μετρίως, ὥστε ἐκ τῶν ἰδίων γινώσκουσα τὸ 
πάθος ἡ δέσποινα καὶ ὅσον τι καὶ οἷόν ἐστι δικαίως ἂν 
καὶ αὐτὴ συμπράττοι τῷ ταὐτὰ νοσοῦντι, καὶ ἄλλως τοσοῦτον
 κατόρθωμα ἐπαγγελλομένῳ.» </p>
</div>
<div type="section" n="6">
<p><seg type="new-citation"/> «Μηδὲν ἀμφίβαλλε»
 εἶπεν ἡ Κυβέλη· «ἥ τε γὰρ δέσποινα δώσει τὴν 
χάριν ἀνενδοιάστως εὐεργέτῃ σοι καὶ σωτῆρι γεγενημένῳ 
καὶ ἄλλως τάχα ἂν καὶ καθ' ἑαυτοὺς πείσαιμεν τὴν κόρην. 
Ἀλλὰ τίς ὁ τρόπος εἰπὲ τῆς βοηθείας;» «Οὐκ ἂν εἴποιμι» 
ἔφη, «πρὶν ὅρκοις ἐμπεδωθῆναί μοι τὴν ἐπαγγελίαν παρὰ 
τῆς δεσποίνης. Σὺ δὲ μὴ ἀποπειραθῇς τὴν ἀρχὴν τῆς 
κόρης, ὁρῶ γάρ πως κἀκείνην ἄνω τε καὶ μέγα φρονοῦσαν, 
μὴ καὶ λάθῃς τὸ πρᾶγμα διαστρέφουσα.» </p>
</div>
<div type="section" n="7">
<p><seg type="new-citation"/> «Πάντα 
γενήσεται» εἰποῦσα εἰσέδραμεν εἰς τὸν θάλαμον ὡς τὴν 
Ἀρσάκην καὶ προσπεσοῦσα τοῖς γόνασιν «Εὔθυμος ἔσο» 
ἔφη· «πάντα σοι θεῶν βουλήσει κατορθοῦται· τὸν παῖδα 
μόνον τὸν ἐμὸν Ἀχαιμένην εἰσκληθῆναι πρόσταξον.» 
«Εἰσκεκλήσθω» εἶπεν ἡ Ἀρσάκη «εἰ μή τί με πάλιν 
ἀπατᾶν μέλλεις.» 
<lb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">Εἰσῆλθεν ὁ Ἀχαιμένης καὶ πάντα διελθούσης 
τῆς πρεσβύτιδος ἐπώμοσεν ἡ Ἀρσάκη παρέξειν τὸν γάμον 
τῆς ἀδελφῆς Θεαγένους. Ὁ δὲ Ἀχαιμένης «Δέσποινα» ἔφη 
«πεπαύσθω λοιπὸν Θεαγένης, δοῦλος ὤν, [καὶ] θρυπτόμενος
 κατὰ δεσποίνης ἰδίας.» </p>
</div>
<div type="section" n="2">
<p><seg type="new-citation"/> «Καὶ πῶς τοῦτο λέγεις;» <pb/> 
ἐρωτώσης ἅπαντα ἐξηγόρευεν· ὡς πολέμου νόμῳ ληφθείη
 καὶ γένοιτο αἰχμάλωτος ὁ Θεαγένης, ὡς Μιτράνης 
ἐκπέμψειεν αὐτὸν πρὸς Ὀροονδάτην ἀναπεμφθησόμενον 
βασιλεῖ τῷ μεγάλῳ, ὡς αὐτὸς ἵνα ἄγοι παραλαβὼν ἀπολέσειεν
 ἔφοδον Βησσαέων καὶ Θυάμιδος κατατολμησάντων, 
ὡς μόλις αὐτὸς διαδράσειε καὶ ἐπὶ πᾶσι τὸ γράμμα τὸ 
Μιτράνου πρὸς Ὀροονδάτην προηυτρεπισμένος ἐπεδείκνυε 
τῇ Ἀρσάκῃ, καὶ εἰ προσδέοιτο καὶ ἑτέρων ἀποδείξεων 
ἕξειν μαρτυροῦντα καὶ τὸν Θύαμιν. </p>
</div>
<div type="section" n="3">
<p><seg type="new-citation"/> Ἀνέπνει πρὸς 
ταῦτα ἡ Ἀρσάκη· καὶ οὐδὲν ὅσον μελλήσασα πρόεισί τε 
τοῦ θαλάμου καὶ εἰς τὸν οἶκον οὗ προκαθημένη χρηματίζειν
 εἰώθει παρελθοῦσα ἄγεσθαι τὸν Θεαγένην ἐκέλευσεν. 
Ἐπεὶ δὲ ἤχθη ἐπηρώτα εἰ γνωρίζει τὸν Ἀχαιμένην, ἑστῶτα 
πλησίον ἐπιδεικνύουσα· τοῦ δὲ φήσαντος «Οὔκουν καὶ αἰχμάλωτον
 ἦγέ σε παραλαβών;» αὖθις ἠρώτα. </p>
</div>
<div type="section" n="4">
<p><seg type="new-citation"/> Συμφήσαντος
 δὲ καὶ τοῦτο τοῦ Θεαγένους «Δοῦλος τοίνυν ἡμέτερος
 ὢν ἴσθι· καὶ σὺ μὲν πράξεις τὰ τῶν οἰκετῶν, τοῖς 
ἡμετέροις νεύμασι καὶ ἄκων ἑπόμενος, ἀδελφὴν δὲ τὴν σὴν 
Ἀχαιμένει τῷδε πρὸς γάμον κατεγγυῶ τὰ πρῶτα φερομένῳ
 παρ' ἡμῖν τῆς τε μητρὸς ἕνεκεν καὶ τῆς ἄλλης αὐτοῦ 
περὶ ἡμᾶς εὐνοίας, ὑπερθεμένη τοσοῦτον ὅσον ἡμέραν 
προορίσαι καὶ τὰ πρὸς τὴν εὐωχίαν λαμπρότερον εὐτρεπισθῆναι.»
 </p>
</div>
<div type="section" n="5">
<p><seg type="new-citation"/> Ὁ δὲ Θεαγένης ἐβέβλητο μὲν ὡς ὑπὸ 
τρώσεως τῶν λόγων· ἔγνω δ' οὖν μὴ ὁμόσε χωρεῖν ἀλλὰ <pb/> 
καθάπερ θηρίου τὴν ὁρμὴν ἐκκλῖναι καὶ «Ὦ δέσποινα» 
ἔλεγε «θεοῖς χάρις ὅτι εὐγενείας τὰ πρῶτα ὄντες ταῦτα 
γοῦν ὡς ἐν δυστυχήμασιν εὐπραγοῦμεν, τὸ μὴ ἄλλοις σοὶ 
δὲ δουλεύειν ἣ καὶ ἀλλοτρίους εἶναι δοκοῦντας καὶ ξένους 
οὕτως ἡμέρως τε καὶ φιλοφρόνως ἑώρας. </p>
</div>
<div type="section" n="6">
<p><seg type="new-citation"/> Ἀδελφῆς δὲ 
τῆς ἐμῆς ἕνεκεν, αἰχμαλώτου μὲν οὐκ οὔσης οὐδὲ διὰ 
τοῦτο δούλης αἱρουμένης δέ σε θεραπεύειν καὶ κεκλῆσθαι 
τὸ σοὶ καθ' ἡδονήν, βουλευσαμένη πρᾶττε τοῦθ' ὅπερ ἂν 
ἔχειν ὀρθῶς δοκιμάζῃς.» Ἡ δὲ Ἀρσάκη «Κατατετάχθω» 
ἔφη «ἐν τοῖς τραπεζοκόμοις καὶ οἰνοχοεῖν πρὸς Ἀχαιμένους
 ἐκδιδασκέσθω, πρὸς τὴν βασιλικὴν διακονίαν πόρρωθεν 
προεθιζόμενος.» 
<lb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Ἐξῄεσαν οὖν σύννους μὲν ὁ Θεαγένης καὶ 
τῶν πρακτέων εἰς ἐπίσκεψιν τὸ βλέμμα ἐπιστρέφων, ἐγγελῶν
 δὲ ὁ Ἀχαιμένης καὶ τοῦ Θεαγένους καταμωκώμενος 
«ὁ σοβαρὸς ἡμῖν ἀρτίως» λέγων «καὶ ὑπερήφανος, ὁ τὸν 
αὐχένα ἄκαμπτος καὶ μόνος ἐλεύθερος, ὁ τὴν κεφαλὴν 
νεύειν εἰς τὸ προσκυνεῖν οὐκ ἀνεχόμενος, νῦν που τάχα 
κλινεῖς ἢ καὶ κονδύλοις ὑφέξεις αὐτὴν παιδαγωγούμενος.» </p>
</div>
<div type="section" n="2">
<p>Ἡ δὲ Ἀρσάκη τοὺς ἄλλους ἀποπέμψασα πρὸς μόνην 
τὴν Κυβέλην «Νῦν μὲν δὴ» ἔφη «ὦ Κυβέλη πᾶσα περιῄρηται
 πρόφασις καὶ λέγε ἐλθοῦσα πρὸς τὸν ὑπερήφανον 
ὡς πειθόμενος μὲν ἡμῖν καὶ τὰ κατὰ νοῦν τὸν ἡμέτερον <pb/> 
πράττων ἐλευθερίας τε μεθέξει καὶ ἀφθόνως ὡς ἐν εὐπορίᾳ 
βιώσεται, τοῖς δὲ ἐναντίοις ἐπιμένων ἐρωμένης τε ὑπερφρονουμένης
 καὶ δεσποίνης ἅμα ἀγανακτούσης αἰσθήσεται, 
δουλείαν μὲν τὴν ἐσχάτην καὶ ἀτιμοτάτην ὑπηρετησόμενος 
κολάσεως δὲ πᾶν εἶδος ὑποστησόμενος.» </p>
</div>
<div type="section" n="3">
<p><seg type="new-citation"/> Ἦλθεν ἡ 
Κυβέλη καὶ ἀπήγγειλε τὰ παρὰ τῆς Ἀρσάκης, πολλὰ καὶ 
παρ' ἑαυτῆς εἰς προτροπὴν τῶν φαινομένων λυσιτελεῖν 
προστιθεῖσα. Ὁ δὴ Θεαγένης ὀλίγον ἐπιμεῖναι παρακαλέσας
 μόνος τε πρὸς τὴν Χαρίκλειαν ἰδιάσας «Οἴχεται τὰ 
καθ' ἡμᾶς» ἔφη «Χαρίκλεια. </p>
</div>
<div type="section" n="4">
<p><seg type="new-citation"/> Πᾶν, τοῦτο δὴ τὸ τοῦ 
λόγου, πεῖσμα διέρρηκται, πᾶσα ἐλπίδος ἄγκυρα καὶ παντοίως
 ἀνέσπασται καὶ οὐδὲ μετ' ὀνόματος γοῦν ἐλευθέρου 
δυστυχοῦμεν ἀλλὰ δοῦλοι γεγόναμεν αὖθις» (καὶ ὅπως 
προσετίθει) «καὶ βαρβαρικαῖς λοιπὸν ἐκκείμεθα αἰκίαις, 
ἢ πράττοντες τὰ δοκοῦντα τοῖς δεσποτεύουσιν ἢ τοῖς κατακρίτοις
 ἐναριθμούμενοι. </p>
</div>
<div type="section" n="5">
<p><seg type="new-citation"/> Καὶ ταῦτα μὲν ἔτι φορητά, 
τὸ δὲ πάντων βαρύτατον Ἀχαιμένει τῷ Κυβέλης υἱεῖ πρὸς 
γάμον ἐκδώσειν ἡ Ἀρσάκη σε κατεπηγγείλατο· καὶ τοῦτο 
μὲν ὅτι μὴ ἔσται ἢ γινόμενον οὐκ ὄψομαι δῆλον, ἕως ἂν ὁ 
βίος ξιφῶν τε καὶ ἀμυντηρίων εὐπορῇ. </p>
</div>
<div type="section" n="6">
<p><seg type="new-citation"/> Τί δὲ χρὴ 
πράττειν ἢ τίνα μηχανὴν ἐπινοεῖν ὥστε διακρούσασθαι τήν 
τε ἐμὴν πρὸς Ἀρσάκην καὶ τὴν σὴν πρὸς Ἀχαιμένην 
ἀπευκτὴν σύνοδον;» «Μίαν» ἔφη πρὸς αὐτὸν ἡ Χαρίκλεια·
 «κατανεύσας τὴν ἑτέραν, τὴν κατ' ἐμὲ διακωλύσεις.» <pb/>
 </p>
</div>
<div type="section" n="7">
<p><seg type="new-citation"/> «Εὐφήμησον» ἔφη· «μὴ γὰρ οὕτως ἡ δαίμονος
 τοῦ ἡμετέρου βαρύτης ἰσχύσειεν ὥστε με τὸν Χαρικλείας
 ἀπείρατον ἄλλης ὁμιλίᾳ παρανόμως μιανθῆναι. 
Ἀλλά τι δραστήριον ἐπινενοηκέναι μοι δοκῶ· εὑρέτις ἄρα 
ἐπιλογισμῶν ἡ ἀνάγκη.» Καὶ ἅμα πρὸς τὴν Κυβέλην μεταστὰς
 «Ἀπάγγελλε» εἶπε «τῇ δεσποίνῃ βούλεσθαί με 
μόνῃ καὶ ἰδίᾳ τῶν ἄλλων ἐντυχεῖν.» 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Τοῦτ' ἐκεῖνο νομίσασα εἶναι ἡ πρεσβῦτις καὶ 
ὑποπεπτωκέναι τὸν Θεαγένην ἀπήγγειλέ τε πρὸς τὴν 
Ἀρσάκην καὶ μετὰ δεῖπνον ἄγειν τὸν νεανίαν ἀκούσασα 
οὕτως ἔπραττε. Καὶ ἡσυχίαν παρασχεῖν τῇ δεσποίνῃ τοὺς 
παρεδρεύοντας κελεύσασα καὶ μὴ παρενοχλεῖν τοῖς περὶ τὸν 
θάλαμον, παρεισῆγε τὸν Θεαγένην, τῶν μὲν ἄλλων οἷα δὴ 
νυκτὸς ὑπὸ σκότους κατεχομένων καὶ λαθεῖν παρεχόντων 
μόνον δὲ τὸν θάλαμον λύχνου καταυγάζοντος, καὶ εἰσάγουσα 
ὑπέστελλεν ἑαυτήν. </p>
</div>
<div type="section" n="2">
<p><seg type="new-citation"/> Ἀλλ' ὁ Θεαγένης ἐπεῖχέ τε 
«Παρέστω καὶ ἡ Κυβέλη τὸ παρόν, ὦ δέσποινα» εἰπών, 
«οἶδα ὡς τὸ πιστὸν ἔχει φυλακῆς τῶν ἀπορρήτων»· καὶ 
ἅμα τῶν χειρῶν τῆς Ἀρσάκης λαβόμενος «Ὦ δέσποινα» 
ἔλεγεν «οὔτε πρότερον ἀπαυθαδιαζόμενος πρὸς τὸ βούλημα
 τὸ σὸν ὑπερεθέμην τὸ κελευόμενον ἀλλ' ὅπως ἂν 
ἀσφαλῶς γένοιτο πρυτανευόμενος· νῦν τε ἐπειδή με καὶ 
δοῦλον τάχα καλῶς ποιοῦσα ἡ τύχη σὸν ἀπέφηνε, πολὺ 
πλέον εἰς πάντα ἕτοιμος εἴκειν. </p>
</div>
<div type="section" n="3">
<p><seg type="new-citation"/> Ἕν μοι μόνον παρασχέσθαι <pb/>
 νεῦσον, καίτοι πολλὰ καὶ μεγάλα ὑποσχομένη· 
ἄπειπε τὸν γάμον Ἀχαιμένει τὸν Χαρικλείας· τῶν γὰρ 
ἄλλων σιωπωμένων, τὴν εὐγενείᾳ τῇ μεγίστῃ κομῶσαν οἰκότριβι
 συνοικεῖν ἀθέμιτον· ἢ ἐπόμνυμί σοι θεῶν τὸν κάλλιστον
 ἥλιον καὶ θεοὺς τοὺς ἄλλους ὡς οὔτε ὑπείξω τῷ σῷ 
βουλήματι καὶ εἰ γένοιτό τι πρὸς βίαν εἰς τὴν Χαρίκλειαν 
ἐπόψει με πρότερον ἐμαυτὸν διαχρησάμενον.» </p>
</div>
<div type="section" n="4">
<p><seg type="new-citation"/> Καὶ ἡ 
Ἀρσάκη «Μὴ ἀπίστει» ἔφη «βούλεσθαί με πάντα σοι 
χαρίζεσθαι, ἥτις καὶ ἐμαυτὴν ἕτοιμος ἐκδιδόναι· ἀλλὰ προληφθεῖσα
 ἐπώμοσα ἐκδώσειν Ἀχαιμένει τὴν σὴν ἀδελφήν.» 
«Εὖ» ἔφη «ὦ δέσποινα· τὴν ἀδελφὴν τοίνυν ἥτις ἐστὶν 
ἐκδίδου· μνηστὴν δὲ τὴν ἐμὴν καὶ νύμφην καὶ τί γὰρ ἄλλο 
ἢ γαμετὴν οὔτε θελήσεις, εὖ οἶδα, οὔτε θέλουσα ἐκδώσεις.» </p>
</div>
<div type="section" n="5">
<p>»Πῶς» ἔφη «λέγεις;» Ὁ δὲ «Τὰ ὄντα» ἀπεκρίνατο·
 «οὐ γὰρ ἀδελφὴν ἔχω τὴν Χαρίκλειαν ἀλλὰ νύμφην 
ὥσπερ ἔλεγον, ὡς λελύσθαι μέν σοι τὸν ὅρκον ἐξεῖναι δέ, 
εἰ βούλοιο, καὶ ἄλλην ἔχειν ἀπόδειξιν τοὺς γάμους, ὅταν 
κρίνῃς, ἐμοῦ τε κἀκείνης εὐωχοῦσαν.» </p>
</div>
<div type="section" n="6">
<p><seg type="new-citation"/> Ὑπεκνίσθη 
μὲν νύμφην οὐκ ἀδελφὴν εἶναι τὴν Χαρίκλειαν οὐκ ἄνευ 
ζηλοτυπίας ἀκούσασα, πλὴν ἀλλ' «Ἔσται οὕτως» εἶπεν 
ἡ Ἀρσάκη «καὶ Ἀχαιμένην ἡμεῖς ἑτέρῳ γάμῳ παραμυθησόμεθα.»
 «Ἔσται καὶ τὰ παρ' ἐμοῦ» φησι «πρὸς 
σὲ» ὁ Θεαγένης «τούτων διακριθέντων»· καὶ ἅμα προσῄει
 ὡς τὰς χεῖρας φιλήσων. </p>
</div>
<div type="section" n="7">
<p><seg type="new-citation"/> Ἡ δὲ προσκύψασα καὶ <pb/> 
τὸ στόμα ἀντὶ τῶν χειρῶν προβαλοῦσα ἐφίλησε καὶ ἐξῆλθεν 
ὁ Θεαγένης φιληθείς, οὐ μὴν αὐτός γε φιλήσας· καὶ τῇ 
Χαρικλείᾳ καιροῦ λαβόμενος ἅπαντα ἐξεῖπεν, οὐκ ἄνευ 
ζηλοτυπίας οὐδὲ ἐκείνης ἔνια μανθανούσης· καὶ τῶν ἀτόπων
 τῆς ἐπαγγελίας τὸν σκοπὸν προσέθηκεν καὶ ὡς πολλὰ 
δι' ἑνὸς ἀνύοιτο. </p>
</div>
<div type="section" n="8">
<p><seg type="new-citation"/> «Ἀχαιμένει τε γὰρ ὁ γάμος διασεσόβηται
 καὶ τῇ κατ' Ἀρσάκην ἐπιθυμίᾳ πρόφασις τὸ παρὸν 
ὑπερθέσεως ἐπινενόηται· καὶ τὸ δὴ κεφάλαιον ὡς εἰκὸς 
τὸν Ἀχαιμένην ἅπαντα ταραχῆς ἐμπλήσειν, ἀνιώμενον μὲν 
ἐφ' οἷς ἀποτυγχάνει προσδοκήσας ἀγανακτοῦντα δὲ ἐφ' 
οἷς ἠλάττωται παρὰ τῇ Ἀρσάκῃ διὰ τὴν εἰς ἐμὲ χάριν. </p>
</div>
<div type="section" n="9">
<p>Οὐ γὰρ δὴ λήσεται αὐτὸν οὐδὲν τῆς μητρὸς ἐξαγορευούσης,
 ἣν ἐπίτηδες παρεῖναι τοῖς λεγομένοις προὐνόησα,
 μηνυθῆναί τε ταῦτα τῷ Ἀχαιμένει βουλόμενος καὶ 
μάρτυρα τῆς ἄχρι λόγων πρὸς τὴν Ἀρσάκην ὁμιλίας ποιούμενος.
 Ἀρκεῖ μὲν γὰρ ἴσως καὶ τὸ μηδὲν ἑαυτῷ συνειδότα 
φαῦλον εὐμενείᾳ τῇ παρὰ τῶν κρειττόνων ἐπελπίζειν· 
καλὸν δὲ καὶ ἀνθρώπων τοὺς συνόντας πείθοντα σὺν παρρησίᾳ
 τὸν ἐπίκαιρον τοῦτον βίον διάγειν.» </p>
</div>
<div type="section" n="10">
<p><seg type="new-citation"/> Προσετίθει
 δὲ κἀκεῖνα, ὡς σφόδρα χρὴ προσδοκᾶν καὶ ἐπιβουλεύσειν
 τῇ Ἀρσάκῃ τὸν Ἀχαιμένην, ἄνδρα δοῦλον μὲν τὴν 
τύχην (ἀντίθετον δὲ ὡς ἐπίπαν τῷ κρατοῦντι τὸ κρατούμενον),
 ἀδικούμενον δὲ καὶ εἰς ὅρκους ἀθετούμενον ἐρῶντα 
δὲ καὶ ἄλλους ἑαυτοῦ προτετιμῆσθαι πυθόμενον, συνειδότα 
δὲ τὰ πάντων αἴσχιστα καὶ παρανομώτατα καὶ οὐδὲν εἰς <pb/> 
τὴν ἐπιβουλὴν πλάσασθαι δεόμενον, οἷα δὴ πολλοὶ πολλάκις
 ἀνιαθέντες ἐτόλμησαν, ἀλλὰ καὶ ἐκ τῶν ἀληθῶν ἔχοντα 
πρόχειρον τὴν ἄμυναν. 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Τοιαῦτα πολλὰ διελθὼν πρὸς τὴν Χαρίκλειαν 
καὶ τὰ μέτρια θαρσεῖν παρασκευάσας, εἰς τὴν ἑξῆς ὑπηρετησόμενος
 ταῖς τραπέζαις ὑπὸ τοῦ Ἀχαιμένους ἤγετο, 
προστεταγμένον τοῦτο παρὰ τῆς Ἀρσάκης· καὶ ἐσθῆτα 
Περσικὴν τῶν πολυτελῶν ἀποστειλάσης ταύτην τε μετημφιέννυτο
 καὶ στρεπτοῖς τε χρυσοῖς καὶ περιαυχενίοις λιθοκολλήτοις
 ἑκών τε τὸ μέρος καὶ ἄκων ἐκοσμεῖτο. </p>
</div>
<div type="section" n="2">
<p><seg type="new-citation"/> Καὶ 
τοῦ Ἀχαιμένους ἀποδεικνύναι τι καὶ ὑφηγεῖσθαι τῶν οἰνοχοϊκῶν
 πειρωμένου προσδραμὼν ὁ Θεαγένης ἑνὶ τῶν κυλικοφόρων
 τριπόδων καὶ φιάλην τῶν πολυτίμων ἀνελόμενος 
«Οὐδὲν» ἔφη «δέομαι διδασκάλων, ἀλλ' αὐτοδίδακτος 
ὑπουργήσω τῇ δεσποίνῃ τὰ οὕτω ῥᾷστα μὴ θρυπτόμενος· 
σὲ μὲν γάρ, ὦ βέλτιστε, ἡ τύχη εἰδέναι τὰ τοιαῦτα καταναγκάζει,
 ἐμοὶ δὲ ἡ φύσις τὰ πρακτέα καὶ ὁ καιρὸς ὑπαγορεύει.»
 </p>
</div>
<div type="section" n="3">
<p><seg type="new-citation"/> Καὶ ἅμα προσέφερε τῇ Ἀρσάκῃ προσηνὲς 
κερασάμενος εὔρυθμόν τέ τι καὶ ἄκροις τοῖς δακτύλοις 
ἐποχῶν τὴν φιάλην. Ἐκείνην μὲν οὖν πλέον ἢ πρότερον τὸ 
ποτὸν ἐξεβάκχευσεν, ἐπιρροφοῦσάν τε ἅμα καὶ ἀκλινῶς 
εἰς τὸν Θεαγένην ἀτενίζουσαν καὶ τοῦ ἔρωτος πλέον ἢ τοῦ <pb/> 
κράματος ἕλκουσαν καὶ τὴν φιάλην ἐπίτηδες οὐκ ἐκπίνουσαν
 ἀλλὰ σὺν τέχνῃ καὶ διὰ μικροῦ τοῦ λειψάνου τῷ Θεαγένει
 προπίνουσαν. </p>
</div>
<div type="section" n="4">
<p><seg type="new-citation"/> Ἀντιτέτρωτο δὲ ἐκ θατέρων ὁ Ἀχαιμένης
 καὶ ὀργῆς ἅμα καὶ ζηλοτυπίας ἐμπλησθείς, ὡς μηδὲ 
λανθάνειν τὴν Ἀρσάκην, ὑποβλέψαντά τε καί τι πρὸς τοὺς 
παρόντας ἠρέμα διαγογγύσαντα. Ἤδη δὲ διαλυομένου τοῦ 
συμποσίου «Πρώτην αἰτῶ χάριν, ὦ δέσποινα» ἔφη ὁ 
Θεαγένης «ὑπηρετοῦντά με μόνον ἀμφιέννυσθαι ταύτῃ 
τῇ στολῇ κέλευσον.» Ὡς δὲ ἐπένευσεν ἡ Ἀρσάκη τὰ συνήθη 
μεταμφιασάμενος ἐξῄει. </p>
</div>
<div type="section" n="5">
<p><seg type="new-citation"/> Συνεξῄει δὲ καὶ ὁ Ἀχαιμένης,
 πολλὰ τῆς προπετείας τὸν Θεαγένην ὀνειδίζων καὶ 
ὡς μειρακιῶδες εἴη τὸ πρόχειρον καὶ ὡς τὴν μὲν πρώτην 
ἡ δέσποινα τὸ ξένον καὶ ἄπειρον ὑπερεῖδεν, εἰ δὲ ἐπιμένοι 
βλακευόμενος οὐ χαιρήσει καὶ ὅτι φίλος ὢν ταῦτα συμβουλεύοι
 μᾶλλον δὲ ὀλίγον ὕστερον καὶ εἰς γένος συναφθησόμενος
 καὶ ἀδελφῆς τῆς ἐκείνου καθ' ὑπόσχεσιν τῆς δεσποίνης 
ἀνὴρ ἐσόμενος. </p>
</div>
<div type="section" n="6">
<p><seg type="new-citation"/> Καὶ πολλὰ τοιαῦτα ἐκεῖνος μὲν ἔλεγεν, 
ὁ δὲ οὐδὲ ἀκούοντι προσεοικὼς κάτω νεύσας ἀντιπαρῄει, 
μέχρις οὗ συνέβαλεν αὐτοῖς ἡ Κυβέλη κατευνάσαι τὴν δέσποιναν
 τὸ μεσημβρινὸν ἐπειγομένη. Καὶ ἰδοῦσα σκυθρωπὸν 
τὸν υἱὸν ἠρώτα τὴν αἰτίαν. </p>
</div>
<div type="section" n="7">
<p><seg type="new-citation"/> Ὁ δὲ «Τὸ ξένον μειράκιον»
 ἔφη «προτετίμηται ἡμῶν, καὶ χθὲς καὶ τήμερον 
παρεισδεδυκὸς οἰνοχοεῖν ἐπιτέτραπται καὶ τοῖς ἀρχιτρικλίνοις <pb/>
 ἡμῖν καὶ ἀρχιοινοχόοις πολλὰ χαίρειν φράσαν ὀρέγει
 φιάλην καὶ παρίσταται πλησίον βασιλικοῦ σώματος τὸ 
μέχρις ὀνόματος ἡμῶν ἀξίωμα παραγκωνισάμενον. </p>
</div>
<div type="section" n="8">
<p><seg type="new-citation"/> Καὶ 
τὸ μὲν τοῦτον τιμᾶσθαι μετέχοντα καὶ τῶν μειζόνων καὶ 
κοινωνοῦντα καὶ τῶν ἀπορρητοτέρων διότι γε κακῶς ποιοῦντες
 ἡμεῖς σιωπῶμεν καὶ συμπράττομεν ἧττόν ἐστι δεινόν, 
καίπερ ὂν δεινόν· ἀλλ' ἐκεῖνό γε ἐξῆν, ἄνευ ὕβρεως τῆς εἰς 
ἡμᾶς τοὺς συνεργοὺς καὶ ὑπουργοὺς τῶν καλῶν πράξεων 
τὰ τοιαῦτα γίνεσθαι.» 
<lb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">«Καὶ περὶ μὲν τούτων δεύτερος λόγος· τὸ δὲ 
παρόν, ὦ μῆτερ, τὴν μνηστὴν ἐβουλόμην τὴν τὰ πάντα ἐμοὶ 
γλυκυτάτην Χαρίκλειαν ἰδεῖν, εἴ πως τὸ δεδηγμένον τῆς 
ψυχῆς τῇ θέᾳ τῇ ἐκείνης διαιτῆσαι δυνηθείην.» </p>
</div>
<div type="section" n="2">
<p><seg type="new-citation"/> Καὶ 
ἡ Κυβέλη «Ποίαν μνηστήν, ὦ τέκνον; ἔοικάς μοι τὰ σμικρότατα
 τῶν κατὰ σαυτὸν ἀγανακτεῖν, τὰ μείζονα δὲ 
ἀγνοῶν λανθάνειν. Οὐκέτι λαμβάνεις πρὸς γάμον τὴν Χαρίκλειαν.»
 «Τί» ἔφη «λέγεις;» ἀναβοήσας «Οὐκ εἰμὶ ἄξιος 
γαμεῖν ὁμόδουλον ἐμαυτοῦ; διὰ τί, ὦ μῆτερ;» «Δι' ἡμᾶς» 
ἔφη «καὶ τὴν ἡμετέραν παράνομον περὶ Ἀρσάκην εὔνοιαν 
τε καὶ πίστιν. </p>
</div>
<div type="section" n="3">
<p><seg type="new-citation"/> Ἐπειδὴ γὰρ ἐκείνην καὶ τῆς ἑαυτῶν 
ἀσφαλείας προτιμήσαντες καὶ τὴν ἐκείνης ἐπιθυμίαν καὶ 
τῆς ἡμετέρας σωτηρίας ἐπίπροσθεν ἀγαγόντες ἅπαντα 
καθ' ἡδονὴν συνεπράξαμεν, ἅπαξ που παρεισελθὼν εἰς <pb/> 
τὸν θάλαμον ὁ γεννάδας οὗτος καὶ λαμπρῶς αὐτῆς ἐρώμενος
 καὶ μόνον ὀφθεὶς ἀναπέπεικε παραβῆναι μὲν τοὺς πρὸς 
σὲ γεγενημένους ὅρκους ἑαυτῷ δὲ κατεγγυᾶν τὴν Χαρίκλειαν,
 οὐκ ἀδελφὴν ἀλλὰ μνηστὴν εἶναι διατεινόμενος.» </p>
</div>
<div type="section" n="4">
<p>»Καὶ ἐπήγγελται ταῦτα ἐκείνη, ὦ μῆτερ;» «Ἐπήγγελται,
 παιδίον» ἀπεκρίνατο ἡ Κυβέλη «παρούσης ἐμοῦ 
καὶ ἀκουούσης καὶ τοὺς γάμους αὐτῶν ἑστιάσει λαμπρῶς 
ὀλίγαις ὕστερον ἡμέραις· σοὶ δὲ ἄλλην σύνοικον εἶναι 
ἐπήγγελτο.» </p>
</div>
<div type="section" n="5">
<p><seg type="new-citation"/> Βαρὺ δή τι πρὸς ταῦτα ἀνοιμώξας ὁ 
Ἀχαιμένης καὶ τὼ χεῖρε διατρίψας «Ἐγὼ» ἔφη «πικρογάμους
 θήσω σύμπαντας· μόνον μοι σύμπραττε τὴν εἰς 
χρόνον σύμμετρον τῶν γάμων ὑπέρθεσιν καὶ εἴ τις ἐπιζητοίη,
 κακοῦσθαί με κατ' ἀγρόν που συμπεσόντα ἀπάγγελλε. </p>
</div>
<div type="section" n="6">
<p>Μνηστὴν ὁ γεννάδας ὀνομάζει τὴν ἀδελφήν, ὥσπερ 
οὐ συνιέντων ἐπὶ διακρούσει μόνῃ τῇ ἐμῇ ταῦτα πράττεσθαι·
 εἰ γὰρ περιβάλλοι, εἰ γὰρ φιλοίη καθάπερ δὴ κοινόν, 
εἰ καὶ συγκαθεύδοι, καθαρός τις ἔλεγχος ὅτι μὴ ἀδελφὴ 
μνηστὴ δέ ἐστιν. Ἐμοὶ μελήσει ταῦτα καὶ ὅρκοις καὶ θεοῖς 
τοῖς παραβαθεῖσι.» 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">Ταῦτα εἶπε καὶ ὑπ' ὀργῆς ἅμα καὶ ζηλοτυπίας
 καὶ ἔρωτος καὶ ἀποτυχίας οἰστρηθείς, ἱκανῶν καὶ 
ἄλλον τινὰ διαταράξαι πραγμάτων, μή τί γε δὴ βάρβαρον, <pb/> 
τὴν προσπεσοῦσαν ἔννοιαν ἐπιλογισμῷ μὴ διακρίνας ἐκ δὲ 
τῆς πρώτης ὁρμῆς κρατύνας, 
</p>
</div>
<div type="section" n="2">
<p><seg type="new-citation"/> ἑσπέρας ἐπελθούσης 
ἵππον τε Ἀρμένιον τῶν εἰς πομπὰς καὶ πανηγύρεις τῷ 
σατράπῃ φατνιζομένων ὑφελέσθαι δυνηθείς, ἀφιππάσατο 
ὡς τὸν Ὀροονδάτην κατὰ Θήβας τότε τὰς μεγάλας τὴν 
ἐπ' Αἰθίοπας συγκροτοῦντα στρατείαν καὶ πᾶν εἶδος πολέμου
 καὶ χεῖρα παντοίαν ἀθροίζοντα καὶ τὴν ἐπ' αὐτοὺς 
ἔξοδον ἤδη συσκευαζόμενον. <pb/> </p>
</div>
</div>
</div>
<div type="Book" n="8">
<div type="chapter" n="1">
<div type="section" n="1">
<p rend="indent(1)">Ὁ γὰρ δὴ βασιλεὺς ὁ Αἰθιόπων ἀπάτῃ περιεληλυθὼς
 τὸν Ὀροονδάτην καὶ θατέρου τῶν ἐπάθλων τοῦ πολέμου
 γεγονὼς ἐγκρατὴς καὶ τὴν πόλιν ἐπίμαχον τὰς Φίλας 
ἀεὶ τυγχάνουσαν ἐκ προλήψεως ὑφ' αὑτῷ πεποιημένος, εἰς 
πᾶσαν ἀμηχανίαν καὶ ὥστε κατηπειγμένως ποιεῖσθαι τὴν 
ἐκστρατείαν καὶ αὐτοσχέδιον τὰ πολλὰ κατηνάγκαζεν. </p>
</div>
<div type="section" n="2">
<p>Ἡ γὰρ πόλις αἱ Φίλαι κεῖται μὲν ἐπὶ τῷ Νείλῳ τῶν 
ἐλαττόνων καταρρακτῶν ἀνωτέρω μικρόν, Συήνης δὲ καὶ 
Ἐλεφαντίνης ἑκατόν που τοῖς μεταξὺ σταδίοις διείργεται· 
ταύτην ποτὲ φυγάδες Αἰγύπτιοι καταλαβόντες καὶ ἐνοικήσαντες
 ἀμφίβολον Αἰθίοψί τε καὶ Αἰγυπτίοις κατέστησαν, 
τῶν μὲν τοῖς καταρράκταις τὴν Αἰθιοπίαν ὁριζομένων, 
Αἰγυπτίων δὲ καὶ τὰς Φίλας κατὰ τὴν προενοίκησιν τῶν 
παρ' ἑαυτῶν φυγάδων ὡς ἂν δορυαλώτους ἑαυτοῖς προσνέμειν
 ἀξιούντων. </p>
</div>
<div type="section" n="3">
<p><seg type="new-citation"/> Συνεχῶς δὴ μεταπιπτούσης τῆς 
πόλεως καὶ τῶν ἀεὶ προλαβόντων καὶ ἐπικρατούντων 
γινομένης, τότε δὲ ὑπὸ φρουρᾶς Αἰγυπτίων τε καὶ Περσῶν 
κατεχομένης, ὁ τῶν Αἰθιόπων βασιλεὺς πρεσβείαν ὡς <pb/> 
τὸν Ὀροονδάτην στείλας ἐξῄτει μὲν [καὶ] τὰς Φίλας 
ἐξῄτει δὲ καὶ τὰ σμαράγδεια μέταλλα (καὶ πάλαι περὶ τούτων
 ὡς εἴρηται διακηρυκευσάμενος καὶ οὐ τυχών), ὀλίγαις 
τε προφθῆναι τοὺς πρεσβευτὰς ἡμέραις ἐπιτρέψας ἐφείπετο,
 πάλαι προπαρασκευασάμενος δῆθεν ὡς ἐπ' ἄλλον τινὰ 
πόλεμον καὶ οὐδενὶ τὴν ὁρμὴν τῆς στρατείας φράσας. </p>
</div>
<div type="section" n="4">
<p>Κἀπειδὴ τὰς Φίλας ὑπερβεβηκέναι τοὺς πρεσβευτὰς 
εἴκαζεν, ὀλιγωρίαν τοῖς τε ἐνοικοῦσι καὶ φρουροῖς ἐμποιήσαντας
 καὶ ὡς ὑπὲρ εἰρήνης ἢ καὶ φιλίας πρεσβεύοιεν 
ἀπαγγείλαντας, αὐτὸς αἰφνίδιον ἐπιστὰς τήν τε φρουρὰν 
ἐξήλασε, δύο μέν που καὶ τριῶν ἡμερῶν ἀντισχοῦσαν πλήθει 
δὲ τῶν ἐναντίων καὶ μηχαναῖς τειχομάχοις ἐνδοῦσαν, καὶ 
τὴν πόλιν κατέσχεν οὐδενὶ τῶν ἐνοικούντων λυμηνάμενος. </p>
</div>
<div type="section" n="5">
<p>Διὰ ταῦτα δὴ τεταραγμένον καταλαβὼν τὸν Ὀροονδάτην 
ὁ Ἀχαιμένης καὶ ἅπαντα πεπυσμένον παρὰ τῶν διαδράντων
 ἔτι πλέον ἐξετάραξεν, ἀπροσδόκητός τε καὶ ἀπρόσκλητος
 ὀφθείς· καὶ μή τι δεινὸν περὶ τὴν Ἀρσάκην ἢ τὸν 
ἄλλον οἶκον γεγόνοι πυνθανομένῳ, γεγονέναι μὲν ὁ Ἀχαιμένης
 ἰδίᾳ δὲ βούλεσθαι φράζειν ἀπεκρίνατο. </p>
</div>
<div type="section" n="6">
<p><seg type="new-citation"/> Κἀπειδὴ 
τῶν ἄλλων ἐχωρίσθησαν ἅπαντα κατεμήνυεν· ὡς ὑπὸ 
Μιτράνου ληφθεὶς αἰχμάλωτος ὁ Θεαγένης ἀπέσταλτο 
πρὸς Ὀροονδάτην, δῶρον εἰ δόξειεν ὡς βασιλέα τὸν μέγαν 
ἀναπεμφθησόμενος, καὶ γὰρ εἶναι τὸ χρῆμα τοῦ νεανίου <pb/> 
τῆς βασιλέως αὐλῆς καὶ τραπέζης ἐπάξιον· ὡς ὑπὸ Βησσαέων
 ἀφαιρεθείη προσανελόντων καὶ τὸν Μιτράνην· ὡς 
ἀφίκοιτο μετὰ ταῦτα εἰς τὴν Μέμφιν, παρενείρων ἅμα καὶ 
τὰ κατὰ τὸν Θύαμιν· </p>
</div>
<div type="section" n="7">
<p><seg type="new-citation"/> καὶ τέλος τὸν ἐπὶ τῷ Θεαγένει 
τῆς Ἀρσάκης ἔρωτα καὶ τὸν εἰς τὰ βασίλεια τοῦ Θεαγένους
 εἰσοικισμόν, καὶ τὰς περὶ αὐτὸν φιλοφρονήσεις καὶ 
τὰς ἐκείνου διακονίας τε καὶ οἰνοχοΐας· καὶ ὡς πέπρακται 
μὲν ἤδη τῶν παρανόμων ἴσως οὐδέν, ἀνθισταμένου τέως 
τοῦ νέου καὶ ἀντέχοντος, 
</p>
</div>
<div type="section" n="8">
<p><seg type="new-citation"/> δέος δὲ πραχθῆναι βιασθέντος
 ἢ καὶ τῷ χρόνῳ τοῦ ξένου πως ἐνδόντος, εἰ μὴ φθαίη 
τις αὐτὸν προαναρπάζων ἐκ τῆς Μέμφεως καὶ τὴν ὅλην 
τοῦ ἔρωτος ὑπόθεσιν τῆς Ἀρσάκης ὑποτεμνόμενος· διὰ γὰρ 
δὴ ταῦτα καὶ αὐτὸς ἐπειχθῆναι καὶ λάθρα διαδρὰς ἥκειν 
μηνυτής, εὐνοίᾳ τῇ περὶ τὸν δεσπότην ἀποκρύπτειν τὰ 
κατὰ τοῦ δεσπότου μὴ ἐνεγκών. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Κἀπειδὴ τούτοις θυμοῦ τὸν Ὀροονδάτην ἐμπεπλήκει
 (καὶ ὅλος πρὸς ἀγανάκτησιν καὶ τιμωρίαν ἐξῄει), δι' 
ἐπιθυμίας αὖθις ἐξέκαε τὰ κατὰ τὴν Χαρίκλειαν προστιθεὶς 
καὶ ἐπὶ μέγα ὥσπερ ἦν ἐξαίρων καὶ τὸ κάλλος παντοίως 
ἐκθειάζων καὶ τὴν ὥραν τῆς κόρης, ὡς οὔτε ὀφθείη πρότερον
 οὔτε αὖθις δυνήσεται, 
</p>
</div>
<div type="section" n="2">
<p><seg type="new-citation"/> «Μικρὰ νόμιζε» λέγων 
«πάσας σοι τὰς παλλακίδας εἶναι παρὰ ταύτην, οὐ μόνον 
τὰς κατὰ τὴν Μέμφιν ἀλλὰ καὶ τὰς ἑπομένας» καὶ ἄλλα <pb/> 
πολλὰ πρὸς τούτοις ὁ Ἀχαιμένης ἐλπίζων εἰ καὶ προσομιλήσειεν
 Ὀροονδάτης τῇ Χαρικλείᾳ μικρὸν γοῦν ὕστερον 
ἐπὶ μισθῷ τῶν μηνυμάτων ἐξαιτήσας πρὸς γάμον ἕξειν. </p>
</div>
<div type="section" n="3">
<p>Καὶ ὅλως ἐξηρέθιστο ἤδη καὶ διακαὴς ἦν ὁ σατράπης, 
θυμοῦ καὶ ἐπιθυμίας ἅμα ὥσπερ εἰς ἄρκυς ἐμβεβλημένος· 
καὶ οὐδὲ μικρὸν ὑπερθέμενος Βαγώαν τινὰ τῶν πεπιστευμένων
 εὐνούχων προσκαλεσάμενος ἱππέας τε πεντήκοντα 
ἐγχειρίσας εἰς τὴν Μέμφιν ἐξέπεμπεν, ἄγειν ὡς αὐτὸν 
Θεαγένην τε καὶ Χαρίκλειαν ὡς ὅτι τάχιστα καὶ οὗπερ ἂν 
αὐτὸς καταλαμβάνοιτο ἐπιστείλας. 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ἐνεχείριζε δὲ καὶ γράμματα τὸ μὲν πρὸς Ἀρσάκην
 ὧδε ἔχον «Ὀροονδάτης Ἀρσάκῃ. Θεαγένην καὶ Χαρίκλειαν
 τοὺς αἰχμαλώτους ἀδελφοὺς βασιλέως δὲ δούλους, 
βασιλεῖ διαπεμφθησομένους ἀπόστειλον· ἀλλ' ἑκοῦσα ἀπόστειλον,
 ἐπεὶ καὶ ἀκούσης ἀχθήσονται καὶ Ἀχαιμένης πιστευθήσεται.»
 </p>
</div>
<div type="section" n="2">
<p><seg type="new-citation"/> Πρὸς δὲ Εὐφράτην τὸν κατὰ τὴν Μέμφιν 
ἀρχιευνοῦχον τοιόνδε «Ὑπὲρ μὲν ὧν οἰκίας τῆς ἐμῆς 
ὀλιγωρεῖς, εὐθύνας ὑφέξεις· τὸ παρὸν δὲ τοὺς ξένους 
Ἕλληνας τοὺς αἰχμαλώτους Βαγώᾳ παράδος ὡς ἐμὲ ἀχθησομένους
 ἑκούσης Ἀρσάκης εἴτε καὶ ἀκούσης· πάντως δὲ 
παράδος ἢ αὐτὸς ἴσθι δέσμιος ἀχθῆναι προστεταγμένος τῆς 
δορᾶς ἀφαιρησόμενος.» </p>
</div>
<div type="section" n="3">
<p><seg type="new-citation"/> Οἱ μὲν δὴ περὶ τὸν Βαγώαν 
ἐπὶ τὸ προστεταγμένον ἐξώρμησαν τῶν ἐπεσταλμένων παρὰ 
τοῦ σατράπου κατασεσημασμένων, ὡς ἂν μᾶλλον πιστεύσειαν
 οἱ κατὰ τὴν Μέμφιν καὶ θᾶττον τοὺς νέους ἐκδοῖεν· <pb/> 
ἐξώρμησε δὲ καὶ Ὀροονδάτης ἐπὶ τὸν πρὸς Αἰθίοπας πόλεμον,
 ἕπεσθαι καὶ τὸν Ἀχαιμένην προστάξας ἠρέμα καὶ οὐκ 
εἰδότα παραφρουρούμενον ἕως ἂν τὰ πρὸς αὑτοῦ μηνυθέντα 
δείξειεν ἐπαληθεύων. </p>
</div>
<div type="section" n="4">
<p><seg type="new-citation"/> Κατὰ δὲ τὰς αὐτὰς ἡμέρας καὶ 
κατὰ τὴν Μέμφιν τοιάδε ἐγίνετο. Ἄρτι τοῦ Ἀχαιμένους 
ἀποδράντος ὁ Θύαμις ἤδη τὴν προφητείαν ὁλόκληρον ἀναδεδεγμένος
 καὶ τὰ πρῶτα τῆς πόλεως διὰ τοῦτο φερόμενος, 
τὰ περὶ τὴν κηδείαν τοῦ Καλασίριδος ἐκτελέσας καὶ τὰ 
νενομισμένα τῷ πατρὶ πάντα ἐν ἡμέραις ταῖς τεταγμέναις 
ἐπενέγκας, ἀναζητήσεως ἔννοιαν τῶν περὶ τὸν Θεαγένην 
ἐλάμβανεν, ὅτε δὴ παραδιαιτᾶσθαι καὶ τοῖς θύραθεν ἐκ τοῦ 
προφητικοῦ νόμου διατεταγμένον ἐγένετο. </p>
</div>
<div type="section" n="5">
<p><seg type="new-citation"/> Κἀπειδὴ 
πολυπραγμονῶν καὶ ἐκπυνθανόμενος ἔγνω τοῖς σατραπείοις 
ἐνῳκισμένους, ὡς εἶχε σπουδῆς ἐλθὼν ὡς τὴν Ἀρσάκην 
ἐξῄτει τοὺς νέους ξένους ὡς αὐτῷ κατὰ πολλὰ μὲν καὶ 
ἄλλα προσήκοντας πλέον δὲ ὅτι ὁ πατὴρ Καλάσιρις τελευτῶν
 ἐπέσκηπτε παντοίως προνοεῖν καὶ ὑπερμαχεῖν τῶν 
ξένων [ἐπιστείλας], χάριν μὲν ἔχειν ὁμολογῶν ὅτι τὰς διὰ 
μέσου ταύτας ἡμέρας ὑπεδέξατο νέους καὶ ξένους καὶ 
Ἕλληνας φιλανθρωπευομένη, καθ' ἃς ἐνδιαιτᾶσθαι τῷ ναῷ 
τοῖς μὴ ἱερωμένοις ἀπηγόρευτο, δικαιῶν δὲ ἀνακομίζεσθαι 
τὴν αὐτὸς αὑτοῦ παρακαταθήκην. </p>
</div>
<div type="section" n="6">
<p><seg type="new-citation"/> Καὶ ἡ Ἀρσάκη 
«Θαυμάζω σου» ἔφη «χρηστὰ μὲν ἡμῖν καὶ φιλάνθρωπα <pb/> 
προσμαρτυροῦντος ἀπανθρωπίαν δὲ αὖθις καταγινώσκοντος, 
εἰ μὴ δυνησόμεθα ἢ βουλησόμεθα προνοεῖν τῶν ξένων καὶ 
τὰ πρέποντα αὐτοῖς ἀπονέμειν.» </p>
</div>
<div type="section" n="7">
<p><seg type="new-citation"/> «Οὐ τοῦτο» εἶπεν 
ὁ Θύαμις· «καὶ γὰρ ἐν ἀφθονωτέροις τῇδε πλέον ἢ παρ' 
ἡμῖν οἶδα ἐσομένους, εἰ καὶ μένειν βουλομένοις ἦν. Νυνὶ 
δὲ γένους ὄντες τῶν ἐπὶ δόξης ἄλλως δὲ τύχης ἐπηρείαις 
ποικίλαις κεχρημένοι καὶ τὸ παρὸν ἀλητεύοντες, πάντων 
ἐπίπροσθεν ποιοῦνται γένος τὸ ἴδιον ἀνακομίσασθαι καὶ εἰς 
τὴν ἐνεγκοῦσαν ἐπανήκειν, ὧν εἰς τὴν σύλληψιν ἐμὲ κληρονόμον
 ὁ πατὴρ καταλέλοιπεν, ὄντων μοι καὶ ἄλλων φιλίας 
πρὸς τοὺς ξένους δικαιωμάτων.» </p>
</div>
<div type="section" n="8">
<p><seg type="new-citation"/> «Εὖ γε ἐποίησας» 
ἡ Ἀρσάκη πρὸς αὐτόν «τοῦ μὲν ἐκδυσωπεῖν ἀφέμενος τὸ 
δὲ δίκαιον προβαλλόμενος, πλέον γὰρ τοῦτο μεθ' ἡμῶν 
ἀναφαίνεται ὅσῳ καὶ τὸ δεσποτεύειν τοῦ προνοεῖν τηνάλλως 
εἰς τὸ ἔχειν ἐπικρατέστερον.» Ὁ δὴ Θύαμις θαυμάσας 
«Δεσποτεύεις δὲ» ἔφη «σὺ τούτων πῶς;» «Πολέμου 
νόμῳ» πρὸς αὐτὸν ἀπεκρίνατο «δούλους τοὺς αἰχμαλώτους 
ἀναδεικνύντος». 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Συνεὶς δὴ οὖν ὁ Θύαμις ὅτι τὰ περὶ τὸν Μιτράνην
 ἐθέλοι λέγειν «Ἀλλ' ὦ Ἀρσάκη» ἔφη «οὐ πόλεμος 
τάδε ἀλλ' εἰρήνη τὸ παρόν, κἀκεῖνος μὲν δουλοῦν, ἐλευθεροῦν
 δὲ αὕτη πέφυκε· κἀκεῖνο μέν ἐστι βούλημα τυραννικόν,
 τουτὶ δὲ δόγμα βασιλικόν. </p>
</div>
<div type="section" n="2">
<p><seg type="new-citation"/> Εἰρήνην δὲ καὶ πόλεμον 
οὐχ ἡ τῶν ὀνομάτων ἀξίωσις ἀλλ' ἡ τῶν χρωμένων διάταξις <pb/> 
ἀληθέστερον γνωρίζειν πέφυκε· τὸ μὲν δίκαιον τούτοις τιθεμένη
 βέλτιον ἂν φανείης ὁριζομένη, τό γε μὴν πρέπον ἢ 
συμφέρον οὐδὲ εἰς ἀμφισβήτησιν καθίσταται· πῶς γὰρ σοὶ 
καλὸν ἢ λυσιτελοῦν νέων καὶ ξένων οὕτως ἐκθύμως φαίνεσθαί
 τε καὶ ὁμολογεῖν ἀντεχομένην;» 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ἐπὶ τούτοις οὐκέτι κατέσχεν ἡ Ἀρσάκη ἀλλ' 
ἔπασχεν ὃ δὴ καὶ πάντες ὡς ἐπίπαν οἱ ἐρῶντες· λανθάνειν 
μὲν οἰόμενοι καὶ ἐρυθριῶσιν ἁλισκόμενοι δὲ ἀπαναισχυντοῦσιν,
 ὁ μὲν ἀγνοούμενος ὀκνηρότερος ὁ δὲ πεφωραμένος θρασύτερος
 καθιστάμενος· ὡς δὴ κἀκείνῃ τὸ συνειδὸς τῆς 
ψυχῆς ἔλεγχος ἐγίνετο καὶ τὸν Θύαμιν ὑπωπτευκέναι τι 
τῶν κατ' αὐτὴν ὑποτοπήσασα παρ' οὐδὲν μὲν τὸν προφήτην 
καὶ τὸ προφητικὸν ἀξίωμα ποιησαμένη πᾶσαν δὲ γυναικείαν 
αἰδῶ παραγκωνισαμένη, 
</p>
</div>
<div type="section" n="2">
<p><seg type="new-citation"/> «Ἀλλ' οὐδὲ τῶν εἰς Μιτράνην» 
ἔφη «δεδραμένων ὑμῖν χαιρήσετε ἀλλ' ἔσται καιρὸς ἐν ᾧ 
τοὺς σφαγέας ἐκείνου τε καὶ τῶν σὺν αὐτῷ τὴν δίκην 
Ὀροονδάτης εἰσπράξεται. Τούσδε δὲ οὐ μεθήσομαι, τὸ 
μὲν παρὸν ἐμοὶ δουλεύοντας ὀλίγον δὲ ὕστερον ἀδελφῷ τῷ 
ἐμῷ βασιλεῖ τῷ μεγάλῳ κατὰ νόμον τὸν Περσικὸν ἀναπεμφθησομένους.
 </p>
</div>
<div type="section" n="3">
<p><seg type="new-citation"/> Πρὸς ταῦτα ῥητόρευε καὶ δίκαια καὶ 
πρέποντα καὶ συμφέροντα μάτην ὁριζόμενος, ὡς οὐδενὸς 
προσδεῖται ὁ κρατῶν τὸ βούλημα τὸ ἴδιον τούτων ἕκαστον 
ποιούμενος· καὶ αὐλῆς τῆς ἡμετέρας ὡς ὅτι τάχιστα καὶ 
ἑκὼν μεθίστασο, μὴ δὴ λάθῃς καὶ ἄκων μεθιστάμενος.» <pb/> </p>
</div>
<div type="section" n="4">
<p>Ὁ μὲν οὖν Θύαμις ἐξῄει θεούς τε ἐπιμαρτυράμενος 
καὶ τοσοῦτον ἐπισκήψας, ὡς οὐκ εἰς καλὸν ταῦτα τελευτήσει,
 κατάδηλα ποιῆσαι πρὸς τὴν πόλιν καὶ ἐπικαλέσασθαι 
πρὸς βοήθειαν ἐνθυμούμενος· ἡ δὲ Ἀρσάκη «Λόγος οὐδεὶς» 
εἰποῦσα «τῆς σῆς προφητείας· μίαν ὁρᾷ προφητείαν ἔρως 
τὴν ἐπιτυχίαν» εἰς τὸν θάλαμόν τε χωρισθεῖσα καὶ τὴν 
Κυβέλην προσκαλεσαμένη περὶ τῶν παρόντων διεσκοπεῖτο. </p>
</div>
<div type="section" n="5">
<p>Καὶ γάρ πως ἤδη καὶ τὸν δρασμὸν τοῦ Ἀχαιμένους οὐ 
φαινομένου δι' ὑποψίας ἐλάμβανε, τῆς Κυβέλης εἴ ποτε 
πυνθάνοιτο καὶ ἐπιζητοίη τὸν Ἀχαιμένην ποικίλας καὶ 
ἄλλοτε ἄλλας προφάσεις ἀναπλαττούσης καὶ πάντα μᾶλλον 
ἢ τὴν ὡς Ὀροονδάτην ἄφιξιν πιστεύειν παρασκευαζούσης, 
πλὴν οὐ παντάπασι τὰ τελευταῖα πειθούσης ἀλλ' ἤδη διὰ 
τὸν χρόνον καὶ ἀπιστουμένης. </p>
</div>
<div type="section" n="6">
<p><seg type="new-citation"/> Τότε δ' οὖν «Τί ποιήσομεν»
 ἔλεγεν «ὦ Κυβέλη; τίς λύσις ἔσται μοι τῶν περιεστηκότων;
 Ὁ μὲν ἔρως οὐκ ἀνίησιν ἀλλ' ἐπιτείνει πλέον, 
ὥσπερ ὕλῃ τῷ νέῳ λάβρως ὑποπιμπράμενος· ὁ δὲ ἔστιν 
ἀπηνής τε καὶ ἀμείλιχος, φιλανθρωπότερος τὰ πρῶτα ἢ 
νῦν φαινόμενος, τότε μὲν ἀπατηλαῖς γοῦν ἐπαγγελίαις 
παρηγορῶν νῦν δὲ παντάπασι καὶ ἀπαρακαλύπτως τὰ πρός 
με ἀπαγορεύων· ὃ δή με καὶ διαταράττει μᾶλλον μὴ δή τι 
περὶ Ἀχαιμένους ὧν ὑπονοῶ καὶ αὐτὸς πέπυσται καὶ πλέον 
ἀποδειλιᾷ τὴν πρᾶξιν. </p>
</div>
<div type="section" n="7">
<p><seg type="new-citation"/> Λυπεῖ δὲ ἐπὶ πᾶσιν Ἀχαιμένης·
 οὐχὶ μηνυτὴς ὡς Ὀροονδάτην πεπόρευται ἢ πείσων 
ἴσως ἢ οὐ πάντως ἄπιστα λέξων; Ὀφθείη μοι μόνον Ὀροονδάτης· <pb/>
 μίαν θεραπείαν καὶ δάκρυον Ἀρσάκειον ἓν οὐχ 
ὑποστήσεται· μεγάλην εἰς πειθὼ κέκτηται πρὸς ἄνδρας 
ἴυγγα τὰ γυναικεῖα καὶ σύνοικα βλέμματα. Ἀλλ' ἐκεῖνο 
ὑπέρδεινον εἰ μὴ τυχοῦσα Θεαγένους προληφθείην ὑπὸ τῆς 
κατηγορίας, ἢ κἂν οὕτω τύχῃ τῆς τιμωρίας, εἴ τι πρὶν ἐντυχεῖν
 μοι πιστεύσειεν Ὀροονδάτης. </p>
</div>
<div type="section" n="8">
<p><seg type="new-citation"/> Ὥστε ὦ Κυβέλη 
πάντα κίνει πᾶσαν εὕρισκε μηχανὴν πρὸς ὀξὺ καὶ τὴν 
ἄκραν ἀκμὴν περιεστηκότα ἡμῖν ὁρῶσα τὰ πράγματα, καὶ 
ἅμα ἐννοῦσα ὡς οὐκ ἔστι (πῶς γάρ;) ὅπως ἐμαυτῆς ἀπογνοῦσα
 φείσομαι ἄλλων, ἀλλὰ πρώτη παραπολαύσεις τῶν 
τοῦ παιδὸς ἐπιχειρημάτων, ἃ πῶς ἠγνόησας οὐκ ἔχω συμβάλλειν.»
 </p>
</div>
<div type="section" n="9">
<p><seg type="new-citation"/> Καὶ ἡ Κυβέλη «Παιδὸς μὲν» ἔφη «τοῦ ἐμοῦ 
πέρι καὶ πίστεως εἰς σὲ τῆς ἐμῆς, ὦ δέσποινα, οὐκ ἀληθῆ 
δοξάζουσα γνώσῃ τοῖς ἔργοις· αὐτὴ δὲ οὕτως ὑπτίως προσιοῦσα
 τῷ σαυτῆς ἔρωτι καὶ τῷ ὄντι μαλακιζομένη μὴ ἄγε 
τὴν αἰτίαν ἐπ' ἄλλους τοὺς οὐκ αἰτίους. </p>
</div>
<div type="section" n="10">
<p><seg type="new-citation"/> Οὐ γὰρ ὡς 
δέσποινα κρατεῖς ἀλλ' ὡς δουλεύουσα θεραπεύεις τὸ μειράκιον,
 ἃ παρὰ μὲν τὴν πρώτην ὀρθῶς ἴσως ἐγίνετο, ἁπαλοῦ 
τινος ἐκείνου καὶ εὐηνίου τὴν ψυχὴν νομισθέντος· ἐπειδὴ 
δὲ κατεξανίσταται ὡς ἐρωμένης, λαμβανέτω πεῖραν ὡς 
δεσποίνης καὶ μαστιγούμενος καὶ στρεβλούμενος ὑποπιπτέτω
 τοῖς σοῖς βουλεύμασι. Πεφύκασι γὰρ οἱ νέοι θεραπευόμενοι
 μὲν ὑπερφρονεῖν βιαζόμενοι δὲ ὑπείκειν· ὥστε 
καὶ οὗτος πράξει κολαζόμενος ἅπερ ἠθέτει κολακευόμενος.»
 </p>
</div>
<div type="section" n="11">
<p><seg type="new-citation"/> «Ἀλλὰ δοκεῖς μὲν» ἔφη «εὖ λέγειν» ἡ Ἀρσάκη <pb/> 
«πῶς δ' ἂν ἐνέγκαιμι, ὦ θεοί, τοῖς ἐμοῖς ὀφθαλμοῖς ἢ 
ξαινόμενον ὁρῶσα τὸ σῶμα ἐκεῖνο ἢ καὶ ἄλλως κολαζόμενον;»
 «Αὖθις αὖ σὺ μαλακίζῃ» ἔφη «ὥσπερ οὐ πρὸς 
ἐκείνου τε γενησόμενον &lt;ἐπ'&gt; ὀλίγαις στρεβλώσεσιν ἑλέσθαι 
τὰ βελτίονα καὶ σοὶ πρὸς μικρὸν ἀνιαθείσῃ τυχεῖν τῶν 
κατὰ γνώμην. </p>
</div>
<div type="section" n="12">
<p><seg type="new-citation"/> Ἔνεστι δέ σοι μηδὲ λυπεῖν τὸν ὀφθαλμὸν
 τοῖς γινομένοις, ἀλλ' Εὐφράτῃ παραδοῦσαν καὶ κολάζειν
 εἰποῦσαν ὥς τι πεπλημμεληκότα μήτε ἀνιᾶσθαι ὁρῶσαν 
—ἀκοὴ γὰρ ὄψεως εἰς τὸ λυπῆσαι κουφότερον—καὶ εἰ 
μεταβεβλημένον αἰσθοίμεθα, πάλιν ἐξελέσθαι ὡς αὐτάρκως 
ἐπεστραμμένον.» 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Ἐπείθετο ἡ Ἀρσάκη, ἀπελπισθεὶς γὰρ ἔρως οὐδεμίαν
 ἔχει φειδὼ τοῦ ἐρωμένου τρέπειν δὲ φιλεῖ τὴν ἀποτυχίαν
 εἰς τιμωρίαν, καὶ τὸν ἀρχιευνοῦχον μετακαλεσαμένη
 τὰ δεδογμένα προσέταξεν. </p>
</div>
<div type="section" n="2">
<p><seg type="new-citation"/> Ὁ δὲ καὶ φύσει μὲν τὴν 
εὐνούχων ζηλοτυπίαν νοσῶν, σμυχόμενος δὲ καὶ πάλαι κατὰ 
τοῦ Θεαγένους ἐξ ὧν ἑώρα τε καὶ ὑπώπτευεν, εὐθὺς ἐν 
δεσμοῖς εἶχε σιδηροῖς καὶ ἐπίεζε λιμῷ καὶ αἰκίαις, εἰς 
οἴκημα ζοφῶδες κατακλεισάμενος καὶ εἰδότι μέν, &lt;μὴ&gt; προσποιουμένῳ
 δὲ καὶ πυνθανομένῳ δῆθεν τὴν αἰτίαν οὐδὲν 
ἀποκρινόμενος, ἐπιτείνων δὲ ὁσημέραι τὰ τῆς κολάσεως 
καὶ πλέον ἢ ἐβούλετο ἡ Ἀρσάκη καὶ ἐντέταλτο τιμωρούμενος,
 εἰσφοιτᾶν δὲ οὐδενὶ παριεὶς ἢ μόνῃ τῇ Κυβέλῃ, τοῦτο 
προστεταγμένον. </p>
</div>
<div type="section" n="3">
<p><seg type="new-citation"/> Ἡ δὲ ἐφοίτα συνεχῶς καὶ τροφὰς <pb/> 
κρύφα παρεισφέρειν ἐνεδείκνυτο, οἰκτείρουσα μὲν δῆθεν καὶ 
ὑπὸ τῆς συνηθείας ἐπικλωμένη τὸ δὲ ἀληθὲς ἀποπειρωμένη
 ποίαν τινὰ γνώμην ἔχοι πρὸς τὰ παρόντα καὶ εἴπερ 
ἐνδιδοίη καὶ μαλάσσοιτο πρὸς τῶν στρεβλώσεων. </p>
</div>
<div type="section" n="4">
<p><seg type="new-citation"/> Ὁ δὲ 
ἦν πλέον ἀνὴρ τότε καὶ πλέον ἀπεμάχετο πρὸς τὰς πείρας, 
τὸ μὲν σῶμα καταπονούμενος τὴν δὲ ψυχὴν ἐπὶ σωφροσύνῃ 
ῥωννύμενος, καὶ μεγαλαυχούμενος ἅμα πρὸς τὴν τύχην 
καὶ γαυριῶν εἰ λυποῦσα τὸ πλεῖστον μέρει τῷ καιριωτάτῳ 
χαρίζοιτο, ἐπιδείξεως ἀφορμὴν τῆς εἰς τὴν Χαρίκλειαν 
εὐνοίας τε καὶ πίστεως παρεσχημένη, μόνον εἰ γινώσκοι 
ταῦτα κἀκείνη μέγιστον ἀγαθὸν τιθέμενος καὶ συνεχῶς 
Χαρίκλειαν ζωὴν καὶ φῶς καὶ ψυχὴν ἀνακαλῶν. </p>
</div>
<div type="section" n="5">
<p><seg type="new-citation"/> Ὥστε 
καὶ ἡ Κυβέλη ταῦτα ὁρῶσα καὶ παρὰ μὲν τῆς Ἀρσάκης ὡς 
ἠρέμα βούλοιτο πιέζεσθαι τὸν Θεαγένην ἀκούουσα, οὐ γὰρ 
εἰς τελευτὴν ἀλλ' εἰς ἀνάγκην παραδεδωκέναι, αὐτὴ δὲ 
ἐκ τῶν ἐναντίων ἐπιτείνειν τὰ τῶν κολάσεων πρὸς τὸν 
Εὐφράτην ἀπαγγέλλουσα, 
</p>
</div>
<div type="section" n="6">
<p><seg type="new-citation"/> ὡς ἀνύουσα ᾔσθετο οὐδὲν 
ἀλλ' ἀπηγόρευτο καὶ αὕτη παρ' ἐλπίδας ἡ πεῖρα, συνεῖσα 
οἷ κακῶν ἦν καὶ νῦν μὲν τὴν ἐξ Ὀροονδάτου τιμωρίαν εἰ 
πύθοιτο ταῦτα παρὰ Ἀχαιμένους ὅσον οὐδέπω προσδοκῶσα, 
νῦν δὲ ὡς φθήσεται αὐτὴν διαχρωμένη τάχα καὶ ἡ Ἀρσάκη 
ὡς παιχθεῖσα εἰς τὴν τοῦ ἔρωτος σύλληψιν, 
</p>
</div>
<div type="section" n="7">
<p><seg type="new-citation"/> ὁμόσε 
χωρεῖν ἔγνω τοῖς κατειληφόσι καὶ μέγα τι κακὸν ἐπιτελέσασα <pb/>
 ἢ κατορθῶσαι τῇ Ἀρσάκῃ τὰ κατὰ γνώμην καὶ τὸ 
παρὸν τὸν ἀπ' ἐκείνης προσδοκώμενον διαδῦναι κίνδυνον ἢ 
τοὺς ἐλέγχους τῶν πάντων πραγμάτων ἀφανίσαι θανάτους 
ἅμα πᾶσιν ἐπινοήσασα. </p>
</div>
<div type="section" n="8">
<p><seg type="new-citation"/> Καὶ πρὸς τὴν Ἀρσάκην ἐλθοῦσα 
«Μάτην» ἔφη «κάμνομεν, ὦ δέσποινα· οὐ γὰρ ἐνδίδωσιν 
ὁ ἀπηνὴς ἐκεῖνος ἀλλ' ἀεὶ γίνεται καὶ πλέον θρασύτερος 
Χαρίκλειαν διὰ στόματος ἔχων καὶ ταῖς ἐκείνης ἀνακλήσεσιν
 ὥσπερ θεραπείαις παρηγούμενος. </p>
</div>
<div type="section" n="9">
<p><seg type="new-citation"/> Τελευταίαν 
οὖν, εἰ δοκεῖ, τὸ τοῦ λόγου, ῥίψωμεν ἄγκυραν καὶ τὴν ἐμποδὼν
 γινομένην ἐκποδὼν ποιησώμεθα. Εἰ γὰρ μάθοι μὴ 
οὖσαν, εἰκός που καὶ μεταβληθῆναι αὐτὸν πρὸς τὸ βούλημα 
τὸ ἡμέτερον ἀπογνόντα τὸν ἐπ' ἐκείνῃ πόθον.» 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Ἅρπαγμα τὸ ῥηθὲν ἐποιήσατο ἡ Ἀρσάκη καὶ τὴν 
ἐκ πολλοῦ ζηλοτυπίαν ὀργῇ τῶν εἰρημένων ἐπιτείνασα 
«Εὖ λέγεις» ἔφη «καὶ μελήσει μοι προστάξαι τὴν ἀλιτήριον
 ἀναιρεθῆναι.» «Καὶ τίς ὁ πεισθησόμενος;» ἀπεκρίνατο
 ἡ Κυβέλη. «Πάντων γὰρ ἐν ἐξουσίᾳ σοι τυγχανούσῃ 
τὸ ἀναιρεῖν δίχα κρίσεως τῶν ἐν τέλει Περσῶν πρὸς τῶν 
νόμων ἀπηγόρευται. </p>
</div>
<div type="section" n="2">
<p><seg type="new-citation"/> Δεήσει τοίνυν πραγμάτων σοι καὶ 
δυσχερείας, αἰτίας τινὰς καὶ ἐγκλήματα κατὰ τῆς κόρης 
ἀναπλαττούσῃ, καὶ πρόσεστι τὸ ἄδηλον εἰ πιστευθησόμεθα. 
Ἀλλ' εἰ δοκεῖ, πάντα γὰρ ὑπὲρ σοῦ καὶ πράττειν καὶ 
πάσχειν ἕτοιμος, φαρμάκῳ τὴν ἐπιβουλὴν διακονήσομαι καὶ 
ποτῷ γεγοητευμένῳ τὴν ἀντίδικον ἐκποδὼν ποιήσομαι.» <pb/> 
Ἐπῄνεσε ταῦτα ἡ Ἀρσάκη καὶ ποιεῖν ἐκέλευεν. </p>
</div>
<div type="section" n="3">
<p><seg type="new-citation"/> Ἡ δὲ 
αὐτίκα ὥρμησε καὶ καταλαβοῦσα τὴν Χαρίκλειαν ἐν ὀδυρμοῖς
 καὶ δάκρυσι καὶ τί γὰρ ἄλλ' ἢ πενθοῦσαν καὶ ὅπως 
ἑαυτὴν ἐξάξει τοῦ βίου διανοουμένην, (ἤδη γὰρ ὑπῄσθητο 
τὰς ἀμφὶ Θεαγένει τύχας ποικίλως αὐτὴν καὶ ταῦτα τῆς 
Κυβέλης τὰ πρῶτα βουκολούσης καὶ τοῦ μὴ ὁρᾶσθαι αὐτὸν 
μηδὲ φοιτᾶν συνήθως εἰς τὸ δωμάτιον ἄλλοτε ἄλλας προφάσεις
 ἀναπλαττούσης), 
</p>
</div>
<div type="section" n="4">
<p><seg type="new-citation"/> [καὶ] «Ὦ δαιμονία» φησὶν 
«οὐ παύσῃ σαυτὴν τρύχουσα καὶ καταναλίσκουσα μάτην; 
Ἰδού σοι καὶ Θεαγένης ἀφεῖται καὶ ἥξει τήμερον εἰς ἑσπέραν.
 Ἡ γὰρ δέσποινα πλημμελήσαντά τι κατὰ τὴν διακονίαν
 εἰς βραχὺ παροξυνθεῖσα καὶ καθειρχθῆναι προστάξασα 
τήμερον ἀφήσειν ἐπηγγείλατο, ἑορτήν τινα πάτριον εὐωχεῖν 
μέλλουσα καὶ ἅμα καὶ πρὸς ἐμοῦ λιπαρηθεῖσα· ὥστε ἀνίστασο
 καὶ σαυτὴν ἀναλάμβανε μικρὸν καὶ τροφῆς σὺν ἡμῖν 
νῦν γοῦν ποτε μεταλαβοῦσα.» </p>
</div>
<div type="section" n="5">
<p><seg type="new-citation"/> «Καὶ πῶς ἂν» ἔφη 
«πεισθείην;» ἡ Χαρίκλεια· «τὸ γὰρ συνεχῶς σε πρός με 
διαψεύδεσθαι τὸ πιστὸν τῶν παρά σου λεγομένων ὑποτέμνεται.»
 Καὶ ἡ Κυβέλη «Θεοὺς» ἔφη «ἐπόμνυμι πάντας ἦ 
μὴν λυθήσεσθαί σοι πάντα τήμερον καὶ πάσης σε φροντίδος
 ἀπαλλαγήσεσθαι. Μόνον μὴ προαναίρει σαυτὴν ἡμερῶν 
ἤδη τοσούτων ἀπόσιτος οὖσα, ἀλλ' ἀπόγευσαι εἴκουσα τῶν 
εἰς καιρὸν ηὐτρεπισμένων.» </p>
</div>
<div type="section" n="6">
<p><seg type="new-citation"/> Μόλις μὲν ἐπείθετο 
δ' οὖν ὅμως ἡ Χαρίκλεια, τὸ μὲν ἀπατηλὸν συνήθως ὑφορωμένη
 τοῖς δὲ ὅρκοις ἐν μέρει πειθομένη καὶ τὸ ἡδὺ τῶν <pb/> 
ἐπαγγελθέντων ἑκοῦσα καταδεχομένη· ἃ γὰρ ἐπιθυμεῖ ἡ 
ψυχὴ καὶ πιστεύειν φιλεῖ. </p>
</div>
<div type="section" n="7">
<p><seg type="new-citation"/> Κατακλινεῖσαι τοίνυν εἱστιῶντο·
 καὶ τῆς διακονουμένης ἅβρας οἴνου κεκραμένου 
κύλικας ἐπιδούσης, προτέρᾳ τῇ Χαρικλείᾳ προσφέρειν ἡ 
Κυβέλη νεύσασα μετ' ἐκείνην αὐτὴ λαβοῦσα ἔπινε. Καὶ 
οὔπω τὸ πᾶν ἐκπέποτο καὶ ἰλιγγιᾶν ἐφαίνετο ἡ πρεσβῦτις, 
τό τε περιττεῦσαν ὀλίγον ἐκχέασα δριμύ τε εἰς τὴν θεράπαιναν
 ἐνεώρα καὶ σπασμοῖς τε καὶ σφακελισμοῖς ὀξυτάτοις
 ἐπιέζετο. 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Θόρυβός τε κατειλήφει μὲν καὶ τὴν Χαρίκλειαν 
καὶ ἀναλαμβάνειν ἐπειρᾶτο, κατειλήφει δὲ καὶ τοὺς παρόντας·
 τὸ γὰρ κακὸν ὡς ἐῴκει τοξεύματος παντὸς ὀξύτερον 
ἰῷ φθοροποιῷ δεδευμένου καὶ ἱκανὸν καὶ νέον τινὰ καὶ 
ἀκμάζοντα διαχρήσασθαι τότε καὶ πλέον εἰς γηραιὸν σῶμα 
καὶ ἀπεσκληκὸς ἤδη προσομιλῆσαν ὀξύτερον ἢ ὥστε εἰπεῖν 
τῶν καιριωτέρων καθίκετο. </p>
</div>
<div type="section" n="2">
<p><seg type="new-citation"/> Καὶ τό τε ὄμμα ἡ πρεσβῦτις
 ἐπίμπρατο καὶ τὰ μέλη τῶν σπασμῶν ἐνδόντων πρὸς 
τὸ ἀκίνητον παρεῖτο καὶ χροιὰ μελαίνουσα τὴν ἐπιφάνειαν 
ἐπεπόλαζεν. Ἀλλ' ἦν οἶμαι καὶ δηλητηρίου ψυχὴ δολερὰ 
πικρότερον· ἡ γοῦν Κυβέλη καὶ ἐκθνήσκουσα οὐ μεθίετο 
τῶν πανουργημάτων ἀλλὰ τὰ μὲν νεύμασι τὰ δὲ παραφθεγγομένη
 Χαρίκλειαν εἶναι τὴν ἐπιβουλεύσασαν ἐνεδείκνυτο. <pb/> </p>
</div>
<div type="section" n="3">
<p>Καὶ ὁμοῦ τε ἡ γραῦς ἀπέπνει καὶ ἡ Χαρίκλεια δεσμῶτις 
εἴχετο καὶ παρὰ τὴν Ἀρσάκην αὐτίκα ἤγετο· τῆς δὲ πυνθανομένης
 εἰ τὸ φάρμακον αὐτὴ σκευάσειε καὶ εἰ μὴ βούλοιτο 
λέγειν τὸ ἀληθὲς κολαστήρια καὶ βασάνους ἀπειλούσης, 
καινὸν ἦν ἡ Χαρίκλεια τοῖς ὁρῶσι θέαμα. </p>
</div>
<div type="section" n="4">
<p><seg type="new-citation"/> Οὔτε γὰρ 
κατηφήσασα οὔτε ἀγεννές τι παθοῦσα γέλωτα ἐφαίνετο 
καὶ χλεύην τὰ παρόντα ποιουμένη, τὸ μὲν ὑπὸ ἀγαθοῦ τοῦ 
συνειδότος τῆς συκοφαντίας ἀφροντιστοῦσα τὸ δὲ χαίρουσα 
εἰ Θεαγένους οὐκέτι ὄντος τεθνήξεται καὶ κερδήσει τὸ 
ἐναγὲς τῆς πράξεως, ὃ καθ' ἑαυτῆς ἐγνώκει ποιεῖν, ἑτέρων
 τοῦτο δρασάντων. </p>
</div>
<div type="section" n="5">
<p><seg type="new-citation"/> Καὶ «Ὦ θαυμασία» ἔφη «εἰ 
μὲν ζῇ Θεαγένης καθαρεύω κἀγὼ τοῦ φόνου· εἰ δέ τι πέπονθεν
 ὑπὸ τῶν σῶν ὁσίων βουλευμάτων, οὐδὲν δεῖ σοι τῶν 
κατ' ἐμοῦ βασάνων· ἔχεις με τὴν φαρμακίδα τῆς καὶ θρεψαμένης
 σε καὶ πρὸς τὰ κάλλιστα τῶν ἔργων παιδευσαμένης,
 καὶ ἀπόσφαττε μὴ μελλήσασα· οὐδὲν γὰρ οὕτως ἐφίλει 
Θεαγένης ὁ τῶν σῶν ἀνόμων βουλευμάτων ἔννομος ὑπερόπτης.»
 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ἐξέμηνε τὰ εἰρημένα τὴν Ἀρσάκην καὶ διαρραπισθῆναι
 κελεύσασα «Ὡς ἔχει» &lt;ἔφη&gt; «δεσμῶν ἄγετε τὴν 
ἀλιτήριον καὶ ἐν τοῖς ὁμοίοις ὄντα κατ' ἀξίαν ἐπιδείξαντες 
τὸν θαυμαστὸν αὐτῆς ἐρώμενον παντί τε μέλει τὰ δεσμὰ 
ἐπιβαλόντες Εὐφράτῃ καὶ ταύτην παράδοτε φυλαχθησομένην
 εἰς αὔριον τήν τε διὰ θανάτου τιμωρίαν ὑπὸ κρίσει 
τῶν ἐν τέλει Περσῶν ὑφέξουσαν.» </p>
</div>
<div type="section" n="2">
<p><seg type="new-citation"/> Ἤδη δὲ ἀγομένης <pb/> 
τὸ οἰνοχοῆσαν τῇ Κυβέλῃ παιδισκάριον (ἦν δὲ τῶν Ἰωνικῶν 
θάτερον τῶν εἰς διακονίαν παρὰ τὴν πρώτην ὑπὸ τῆς 
Ἀρσάκης τοῖς νέοις δωρηθέντων) εἴτε τι παθὸν εὐνοίᾳ τῇ 
περὶ τὴν Χαρίκλειαν ὑπὸ συνηθείας τε καὶ συνδιαιτήσεως, 
εἴτε καὶ δαιμονίᾳ βουλήσει χρησάμενον, ὑπεδάκρυσέ τε καὶ 
ἐστέναξε καὶ «Ὢ τῆς ἀθλίας» ἔφη, «τῆς οὐδὲν αἰτίας.» </p>
</div>
<div type="section" n="3">
<p>Τῶν δὲ περιεστώτων θαυμασάντων καὶ σαφῶς ὅτι βούλοιτο
 λέγειν ἐκφαίνειν ἀναγκαζόντων, αὐτὴ δεδωκέναι διωμολόγει
 τῇ Κυβέλῃ τὸ φάρμακον εἰληφέναι δὲ παρ' αὐτῆς 
ἐκείνης ἐφ' ᾧ δοῦναι μὲν τῇ Χαρικλείᾳ, προληφθεῖσαν δὲ 
εἴτε ὑπὸ θορύβου τῆς κατὰ τὴν πρᾶξιν ἀτοπίας εἴτε καὶ 
συγχεθεῖσαν ὑπὸ τῆς Κυβέλης προτέρᾳ δοῦναι τῇ Χαρικλείᾳ 
νευούσης, ἐναλλάξαι τὰς κύλικας καὶ τῇ πρεσβύτιδι προσενεγκεῖν
 ἐν ᾧ ἦν τὸ φάρμακον. </p>
</div>
<div type="section" n="4">
<p><seg type="new-citation"/> Ἤγετο οὖν ἐπὶ τὴν 
Ἀρσάκην εὐθέως, ἕρμαιον ἁπάντων ποιουμένων ἐλευθέραν 
εὑρεθῆναι τῶν ἐγκλημάτων τὴν Χαρίκλειαν· εὐγενοῦς γὰρ 
ἤθους καὶ ὄψεως καὶ βάρβαρον γένος οἶκτος εἰσέρχεται. </p>
</div>
<div type="section" n="5">
<p>Καὶ εἰπούσης ταῦτα τῆς θεραπαινίδος πλέον ἐγένετο 
οὐδέν, ἀλλ' «Ἦ καὶ αὕτη συνεργὸς ἔοικεν εἶναι» εἰποῦσα ἡ 
Ἀρσάκη δεσμεῖσθαι καὶ φρουρεῖσθαι εἰς τὴν κρίσιν ἐκέλευσε·
 τούς τε δυναστὰς Περσῶν οἳ τοῦ βουλεύεσθαι ὑπὲρ 
τῶν κοινῶν καὶ δικάζειν τε καὶ τιμωρίας ὁρίζειν τὴν ἰσχὺν 
εἶχον ἐπὶ τὴν κρίσιν εἰς τὴν ἑξῆς παρεκάλει διαπέμπουσα. <pb/> </p>
</div>
<div type="section" n="6">
<p>Καὶ ἡκόντων εἰς ἕω καὶ προκαθημένων κατηγόρει μὲν 
ἡ Ἀρσάκη καὶ τὴν φαρμακείαν κατήγγελλεν ἅπαντα ὡς 
εἶχεν ἀπαγγέλλουσα καὶ συνεχὲς ἐπιδακρύουσα τὴν θρεψαμένην
 καὶ ὡς τὴν πάντων τιμιωτέραν καὶ εὐνουστέραν ἀπολέσειε,
 μάρτυρας τοὺς δικαστὰς ἐπικαλουμένη ὡς ξένην 
ὑποδεξαμένη καὶ πάσης μεταδοῦσα φιλοφροσύνης τοιαῦτα 
ἀντιπάθοι. </p>
</div>
<div type="section" n="7">
<p><seg type="new-citation"/> Καὶ ὅλως ἡ μὲν ἦν πικροτάτη κατήγορος· 
ἀπελογεῖτο δὲ οὐδὲν ἡ Χαρίκλεια ἀλλ' ὡμολόγει καὶ αὖθις 
τὸ ἔγκλημα καὶ τὸ φάρμακον ὡς δοίη συγκατετίθετο, προστιθεῖσα
 ὡς καὶ τὴν Ἀρσάκην διεχρήσατο ἂν ἡδέως εἰ μὴ 
προείληπτο καὶ ἕτερα πρὸς τούτοις, τὴν μὲν Ἀρσάκην ἐκ 
τοῦ εὐθέος λοιδορουμένη καὶ παντοίως τοὺς δικαστὰς εἰς 
τὴν τιμωρίαν ἐκκαλουμένη. </p>
</div>
<div type="section" n="8">
<p><seg type="new-citation"/> Τὰ γὰρ καθ' ἑαυτὴν ἅπαντα 
τῷ Θεαγένει τῆς νυκτὸς καὶ κατὰ τὸ δεσμωτήριον ἀναθεμένη 
τὰ παρ' ἐκείνου τε ἐν μέρει πυθομένη, συνθεμένη τε ὡς 
δεήσει πάντα θάνατον ἐπαγόμενον αὐθαιρέτους δέχεσθαι 
καὶ ἀπηλλάχθαι λοιπὸν ζωῆς ἀνιάτου καὶ ἄλης ἀνηνύτου 
καὶ τύχης ἀσπόνδου, τὰ τελευταῖά τε ὡς ἐδόκει κατασπασαμένη
 τούς τε συνεκτεθέντας ὅρμους ἀεὶ μὲν καὶ ἀπορρήτως
 ἐπιφέρεσθαι προνοουμένη τότε δὲ τῆς ἐσθῆτος ἐντὸς 
καὶ ὑπὸ γαστέρα ζωσαμένη καὶ οἷον ἐντάφιά τινα ἐπιφερομένη,
 πᾶν ἔγκλημα [καὶ θάνατον] ἐπαγόμενόν τε ὡμολόγει 
καὶ μὴ ἐπαγόμενον ἀνέπλαττεν. </p>
</div>
<div type="section" n="9">
<p><seg type="new-citation"/> Ἐφ' οἷς οἱ δικάζοντες <pb/> 
οὐδὲ μελλήσαντες μικροῦ μὲν ἐδέησαν ὠμοτέρᾳ τε καὶ 
Περσικῇ τιμωρίᾳ ὑποβαλεῖν, ἴσως δέ τι πρὸς τὴν ὄψιν καὶ 
τὸ νέον τε καὶ ἄμαχον τῆς ὥρας παθόντες πυρὶ καταναλωθῆναι
 κατέκριναν. </p>
</div>
<div type="section" n="10">
<p><seg type="new-citation"/> Ἥρπαστο οὖν αὐτίκα πρὸς τῶν 
δημίων καὶ μικρὸν τοῦ τείχους ἐκτὸς ἤγετο, κήρυκος ὅτι 
ἐπὶ φαρμάκοις εἰς πυρὰν ἄγοιτο συνεχὲς ἐκβοῶντος, πολλοῦ 
καὶ ἄλλου πλήθους ἐκ τῆς πόλεως ἐπακολουθήσαντος· οἱ 
μὲν γὰρ αὐτόπται γεγόνεσαν ἀγομένης οἱ δὲ πρὸς τῆς 
ἀκοῆς τάχιστα κατὰ τὸ ἄστυ διαδραμούσης ἐπὶ τὴν θέαν 
ἠπείχθησαν. Ἀφίκετο δὲ καὶ ἡ Ἀρσάκη καὶ θεωρὸς ἀπὸ 
τῶν τειχῶν ἐγίνετο, δεινὸν γὰρ εἰ μὴ καὶ τὴν ὄψιν ἐμφορηθείη
 τῆς εἰς Χαρίκλειαν κολάσεως ἐποιεῖτο. </p>
</div>
<div type="section" n="11">
<p><seg type="new-citation"/> Κἀπειδὴ 
τὴν πυρκαϊὰν ὡς ὅτι μεγίστην ἔνησαν οἱ δήμιοι καὶ τὴν 
φλόγα ὑποβαλόντων λαμπρῶς ἐξῆπτο, μικρὸν ἐνδοθῆναι 
αὐτῇ πρὸς τῶν ἑλκόντων ἡ Χαρίκλεια παρακαλέσασα καὶ 
ὡς ἑκοῦσα ἐπιβήσεται τῆς πυρᾶς ἐπαγγειλαμένη, τὰς χεῖρας
 εἰς οὐρανὸν καὶ καθ' ὃ μέρος τὴν ἀκτῖνα ἔβαλλεν ὁ 
ἥλιος ἀνατείνασα, 
</p>
</div>
<div type="section" n="12">
<p><seg type="new-citation"/> «Ἥλιε» ἀνεβόησε «καὶ Γῆ καὶ 
δαίμονες ἐπὶ γῆς τε καὶ ὑπὸ γῆν ἀνθρώπων ἀθεμίτων ἔφοροί 
τε καὶ τιμωροί, καθαρὰν μὲν εἶναί με τῶν ἐπιφερομένων 
ὑμεῖς ἐστε μάρτυρες ἑκοῦσαν δὲ ὑπομένουσαν τὸν θάνατον 
διὰ τὰς ἀφορήτους τῆς τύχης ἐπηρείας· ἐμὲ μὲν &lt;οὖν&gt; σὺν <pb/> 
εὐμενείᾳ προσδέξασθε τὴν δὲ ἀλάστορα καὶ ἀθεμιτουργὸν 
καὶ μοιχαλίδα καὶ ἐπ' ἀποστερήσει νυμφίου τοῦ ἐμοῦ ταῦτα 
δρῶσαν Ἀρσάκην ὡς ὅτι τάχιστα τιμωρήσασθε.» </p>
</div>
<div type="section" n="13">
<p><seg type="new-citation"/> Καὶ 
εἰποῦσα, πάντων ἐκβοώντων τι πρὸς τὰ εἰρημένα καὶ 
ἐπέχειν τὴν τιμωρίαν εἰς δευτέραν κρίσιν τῶν μὲν εὐτρεπιζομένων
 τῶν δὲ καὶ ὁρμησάντων, ἐπέβη προλαβοῦσα τῆς 
πυρᾶς καὶ εἰς τὸ μεσαίτατον ἐνιδρυθεῖσα αὐτὴ μὲν ἐπὶ 
πλεῖστον ἀπαθὴς εἱστήκει, περιρρέοντος αὐτὴν μᾶλλον τοῦ 
πυρὸς ἢ προσπελάζοντος καὶ λυμαινομένου μὲν οὐδὲν ὑποχωροῦντος
 δὲ καθ' ὃ μέρος ὁρμήσειεν ἡ Χαρίκλεια καὶ 
περιαυγάζεσθαι μόνον καὶ διοπτεύεσθαι παρέχοντος ἐπιφαιδρυνομένην
 ἐκ τοῦ περιαυγάσματος τὸ κάλλος καὶ οἷον 
ἐν πυρίνῳ θαλάμῳ νυμφευομένην. </p>
</div>
<div type="section" n="14">
<p><seg type="new-citation"/> Ἡ δὲ ἄλλοτε ἄλλῳ 
μέρει τῆς πυρᾶς ἐνήλλετο θαυμάζουσα μὲν τὸ γινόμενον 
ἐπισπεύδουσα δὲ πρὸς τὸν θάνατον· ἤνυε δὲ οὐδέν, ὑποχωροῦντος
 ἀεὶ τοῦ πυρὸς καὶ ὥσπερ ὑποφεύγοντος πρὸς τὴν 
ἐκείνης ἐφόρμησιν. Οἱ δήμιοι δὲ οὐκ ἀνίεσαν ἀλλ' ἐνέκειντο 
πλέον (καὶ τῆς Ἀρσάκης νεύμασιν ἀπειλητικοῖς ἐγκελευομένης)
 ξύλα τε ἐπιφορτίζοντες καὶ τὴν ποταμίαν καλάμην 
ἐπισωρεύοντες καὶ παντοίως τὴν φλόγα ἐρεθίζοντες. </p>
</div>
<div type="section" n="15">
<p>Ὡς δὲ ἠνύετο οὐδὲν, ἔτι καὶ πλέον ἡ πόλις ἐκτετάρακτο
 καὶ δαιμονίαν εἶναι τὴν ἐπικουρίαν εἰκάζουσα «Καθαρὸν
 τὸ γύναιον, ἀναίτιον τὸ γύναιον» ἀνεβόα καὶ προσιόντες 
ἀπὸ τῆς πυρᾶς ἀπεσόβουν, τοῦ Θυάμιδος ἐξάρχοντος καὶ <pb/> 
τὸν δῆμον εἰς τὴν βοήθειαν ἐπιρρωννύντος (ἤδη γὰρ κἀκεῖνος
 παραγεγόνει τῆς ἀπείρου βοῆς τὸ γινόμενον μηνυούσης),
 καὶ τὴν Χαρίκλειαν ἐξελέσθαι προθυμούμενοι πλησιάζειν
 μὲν οὐκ ἐθάρσουν ἐξάλλεσθαι δὲ τῇ κόρῃ τῆς πυρκαϊᾶς
 ἐνεκελεύοντο· οὐ γὰρ δὴ δέος τῇ ἐνδιαιτωμένῃ τὴν 
φλόγα καὶ ἀπολιπεῖν βουλομένῃ. </p>
</div>
<div type="section" n="16">
<p><seg type="new-citation"/> Ἅπερ ὁρῶσα καὶ 
ἀκούουσα ἡ Χαρίκλεια νομίσασά τε καὶ αὐτὴ πρὸς θεῶν 
εἶναι τὴν ὑπὲρ αὑτῆς ἄμυναν ἔγνω μὴ ἀχαριστεῖν πρὸς τὸ 
κρεῖττον ἀρνουμένη τὴν εὐεργεσίαν ἐξήλατό τε τῆς πυρᾶς 
ὡς τὴν μὲν πόλιν ὑπὸ χαρᾶς ἅμα καὶ ἐκπλήξεως μέγα τε 
καὶ σύμφωνον ἐκβοῆσαι καὶ μεγάλους τοὺς θεοὺς ἐπικαλεῖσθαι,
 τὴν δὲ Ἀρσάκην μὴ κατασχοῦσαν καθάλλεσθαί τε 
ἀπὸ τῶν τειχῶν καὶ διὰ πυλίδος ἐκδραμοῦσαν σὺν πολλῇ 
δορυφορίᾳ καὶ τοῖς δυναστεύουσι Περσῶν ἐπιβάλλειν τε 
αὐτὴν τῇ Χαρικλείᾳ τὰς χεῖρας καὶ εἰς τὸν δῆμον ἰταμὸν 
ἐνορῶσαν, 
</p>
</div>
<div type="section" n="17">
<p><seg type="new-citation"/> «Οὐκ αἰσχύνεσθε» εἰπεῖν «ἀλιτήριον 
γυναῖκα καὶ φαρμακίδα καὶ φόνων ἐργάτιν ἐπ' αὐτοφώρῳ 
ληφθεῖσαν καὶ ὁμολογήσασαν ἐξελέσθαι τῆς τιμωρίας πειρώμενοι;
 καὶ ἅμα μὲν ἀθεμίτῳ γυναίῳ βοηθοῦντες ἅμα δὲ 
καὶ νόμοις τοῖς Περσῶν καὶ βασιλεῖ τε αὐτῷ καὶ σατράπαις 
καὶ δυνασταῖς καὶ δικασταῖς ἀνθιστάμενοι ὑπὸ τοῦ μὴ 
ἐμπεπρῆσθαι αὐτὴν ἴσως εἰς ἔλεον ἀπατώμενοι καὶ θεοῖς τὸ <pb/> 
ἔργον ἐπιγράφοντες; </p>
</div>
<div type="section" n="18">
<p><seg type="new-citation"/> Οὐδὲ ἐννοήσετε σωφρονήσαντες 
ὡς τοῦτο καὶ μᾶλλον αὐτῆς βεβαιοῖ τὴν φαρμακείαν ᾗ 
τοσοῦτον περίεστι τῆς γοητείας ὡς καὶ πρὸς τὴν πυρὸς 
δύναμιν ἀπομάχεσθαι; συνέλθετε εἰ δοκεῖ πρὸς τὸ συνέδριον 
εἰς αὔριον δημοσίᾳ δι' ὑμᾶς ἐσόμενον καὶ γνώσεσθε αὐτήν 
τε ὁμολογοῦσαν καὶ ὑπὸ τῶν συνειδότων οὓς ἔχω φρουροῦσα 
διελεγχομένην.» </p>
</div>
<div type="section" n="19">
<p><seg type="new-citation"/> Καὶ ἅμα ἀπῆγεν αὐτὴν τῷ τραχήλῳ 
προσφῦσα καὶ τοὺς δορυφόρους ἀναστέλλειν τὸν ὄχλον 
ἐπιτάξασα. Οἱ δὲ τὰ μὲν ἠγανάκτουν καὶ ἀνθίστασθαι διεσκοποῦντο,
 τὰ δὲ ὑπεῖκον ἅμα τι καὶ τῇ ὑπονοίᾳ τῆς φαρμακείας
 ὑπαγόμενοι, τινὲς δὲ καὶ δέει τῆς Ἀρσάκης καὶ τῆς 
περὶ αὐτὴν δυνάμεως ἀποτρεπόμενοι. </p>
</div>
<div type="section" n="20">
<p><seg type="new-citation"/> Καὶ ἡ μὲν 
Χαρίκλεια αὖθις τῷ Εὐφράτῃ παραδίδοται καὶ αὖθις πλείοσι 
τοῖς δεσμοῖς ἐνεβέβλητο δευτέρᾳ κρίσει καὶ τιμωρίᾳ φυλαττομένη,
 κέρδος ἓν μέγιστον ὡς ἐν δεινοῖς εὑρισκομένη τὸ 
συνεῖναι Θεαγένει καὶ τὰ καθ' ἑαυτὴν ἐκδιηγεῖσθαι. </p>
</div>
<div type="section" n="21">
<p>Τῇ μὲν γὰρ Ἀρσάκῃ καὶ τοῦτο εἰς τιμωρίαν ἐπινενόητο
 ὥσπερ ἐπικερτομούσῃ καὶ πλέον νομιζούσῃ τοὺς 
νέους ἀνιάσειν εἰ καθ' ἓν δεσμωτήριον καθειργμένοι θεαταὶ 
γίνοιντο ἀλλήλων ἐν δεσμοῖς καὶ κολάσεσιν ἐξεταζομένων· 
ᾔδει γὰρ ὡς πάθος τοῦ ἐρωμένου τὸν ἐρῶντα πλέον ἢ τὸ 
ἴδιον ἀλγύνει. </p>
</div>
<div type="section" n="22">
<p><seg type="new-citation"/> Τοῖς δὲ ἦν παραψυχὴ μᾶλλον τὸ γινόμενον
 καὶ τὸ ἐν ὁμοίοις τοῖς πάθεσιν ἐξετάζεσθαι κέρδος 
ἐνόμιζον, εἰ ἔλαττον αὐτῶν τις κολασθήσεται νενικῆσθαι ὑπὸ 
θατέρου καὶ μειονεκτεῖν τῶν ἐρωτικῶν οἰόμενος. Προσῆν <pb/> 
δὲ καὶ τὸ προσομιλεῖν ἀλλήλοις καὶ τὸ παρηγορεῖν τε καὶ 
ἐπιθαρσύνειν εὐγενῶς τε καὶ γενναίως τὰς προσπιπτούσας 
τύχας καὶ τοὺς ὑπὲρ σωφροσύνης τε καὶ πίστεως τῆς εἰς 
ἀλλήλους φέρειν ἀγῶνας. 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Πολλὰ γοῦν μέχρι πόρρω τῶν νυκτῶν ἀλλήλοις 
διειλεγμένοι καὶ ὅσα εἰκὸς τοὺς μετὰ τὴν νύκτα τὴν παροῦσαν
 ἐντεύξεσθαι ἀλλήλοις ἀπεγνωκότας καὶ οἷον ἀλλήλων 
ἐφ' ὅσον ἔξεστι κορεννυμένους τέλος καὶ περὶ τῆς κατὰ 
τὴν πυρκαϊὰν θαυματουργίας ἀνεσκοποῦντο. Καὶ ὁ μὲν 
Θεαγένης εἰς θεῶν εὐμένειαν τὸ αἴτιον ἀνέφερε, στυγησάντων
 μὲν τὴν ἄδικον Ἀρσάκης συκοφαντίαν κατελεησάντων
 δὲ τὴν ἀθῷον καὶ οὐδὲν αἰτίαν· ἡ Χαρίκλεια δὲ ἀμφιβάλλειν
 ἐῴκει. </p>
</div>
<div type="section" n="2">
<p><seg type="new-citation"/> «Τὸ μὲν γὰρ καινουργὸν» ἔφη «τῆς 
σωτηρίας δαιμονίᾳ τινὶ καὶ θείᾳ παντάπασιν ἔοικεν εὐεργεσίᾳ
 τὸ δὲ ἐν τοσούτοις ἐξετάζεσθαι δυστυχήμασιν ἀδιαστάτως
 καὶ κολάσεσιν αἰκίζεσθαι ποικίλως τε καὶ ὑπερβαλλόντως
 θεηλατουμένων εἶναι καὶ δυσμενείας κρείττονος πειρωμένων,
 πλὴν εἰ μὴ θαυματοποιΐα τίς ἐστι δαίμονος εἰς τὰ 
ἔσχατα μὲν βάλλοντος ἐκ δὲ τῶν ἀπόρων διασῴζοντος.» 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Καὶ ἔτι ταῦτα λέγουσα τοῦ Θεαγένους εὐφημεῖν 
παρακαλοῦντος καὶ τοῦ εὐσεβεῖν πλέον καὶ σωφρονεῖν 
ἀντέχεσθαι παραινοῦντος «Ἱλήκοιτε, θεοί» ἀνεβόησεν <pb/> 
«οἷον γάρ μοι νῦν ὄναρ εἴτε καὶ ὕπαρ ἦν ἐνθύμιον γέγονεν 
ὃ τῆς προτεραίας ἰδοῦσα νυκτὸς τότε μὲν οὐκ οἶδ' ὅπως τῆς 
διανοίας ἀπέβαλον νυνὶ δέ μοι εἰς μνήμην παραγέγονε. </p>
</div>
<div type="section" n="2">
<p>Τὸ δὲ ὄναρ ἔπος ἦν εἰς μέτρον ἡρμοσμένον, ἔλεγε δὲ τὸ 
ἔπος ὁ θειότατος Καλάσιρις, εἴτε καταδαρθεῖν λαθούσῃ 
φανείς, εἴτε καὶ ἐναργῶς ὀφθείς· εἶχε δέ, οἶμαι, ὧδέ πως 
<lb/> 
<space quantity="3"/>παντάρβην φορέουσα πυρὸς μὴ τάρβει ἐρωήν, 
<space quantity="3"/>ῥηίδι' ὡς μοίραις χἄ τ' ἀδόκητα πέλει.» 
<lb/> </p>
</div>
<div type="section" n="3">
<p>Καὶ ὁ Θεαγένης διεσείσθη τε ὥσπερ οἱ κάτοχοι καὶ ἐφ' 
ὅσον ἐνεδίδου τὰ δεσμὰ ἀνήλατο καὶ «Εὐμενεῖς εἴητε, 
θεοί» ἀνέκραγε· «κἀγὼ γάρ τοι ποιητὴς ἐξ ὑπομνήσεως 
ἀναδείκνυμαι καὶ χρησμὸς δή μοι παρ' ὁμοίου τοῦ μάντεως, 
εἴτε Καλάσιρις ἦν εἴτε θεὸς εἰς Καλάσιριν φαινόμενος, 
πεφοίτηκε καὶ λέγειν ἐδόκει τοιάδε 
<lb/> 
<space quantity="3"/>Αἰθιόπων εἰς γαῖαν ἀφίξεαι ἄμμιγα κούρῃ 
<space quantity="3"/>δεσμῶν Ἀρσακέων αὔριον ἐκπροφυγών. 
<lb/> </p>
</div>
<div type="section" n="4">
<p>Ἐμοὶ μὲν οὖν ὅποι τείνει τὸ χρήσμιον ἔχω συμβάλλειν 
γῆν μὲν γὰρ Αἰθιόπων τὴν τῶν καταχθονίων ἔοικε λέγειν 
ἄμμιγα δὲ κούρῃ τῇ Περσεφόνῃ με συνέσεσθαι καὶ λύσιν <pb/> 
δεσμῶν τὴν ἐνθένδε ἀπὸ τοῦ σώματος ἀπαλλαγήν. Σοὶ δὲ 
ἄρα τί φράζει τὸ ἔπος οὕτως ἐξ ἐναντίων πρὸς ἑαυτὸ 
συγκείμενον; Τοὔνομα μὲν γὰρ ἡ παντάρβη πάντα φοβουμένη 
δηλοῖ, τὸ παράγγελμα δὲ μὴ δεδοικέναι τὴν πυρὰν ἀξιοῖ.» </p>
</div>
<div type="section" n="5">
<p>Καὶ ἡ Χαρίκλεια «Ὦ γλυκύτατε» ἔφη «Θεάγενες, 
ἡ συνήθειά σε τῶν δυστυχημάτων πάντα πρὸς τὸ φαυλότατον
 νοεῖν τε καὶ εἰκάζειν παρεσκεύασε, φιλεῖ γὰρ ἄνθρωπος 
πρὸς τὰ συμπίπτοντα τρέπειν τὴν γνώμην. Χρηστότερα δὲ 
ἢ ὡς σοὶ παρίσταται μηνύειν μοι τὰ μαντευθέντα φαίνεται, 
καὶ ἡ κόρη τάχ' ἂν εἴην ἐγώ, μεθ' ἧς σε πατρίδος τῆς 
ἐμῆς Αἰθιοπίας ἐπιβήσεσθαι ἐπαγγέλλεται, Ἀρσάκην καὶ 
δεσμὰ τὰ Ἀρσάκης ἀποφυγόντα. </p>
</div>
<div type="section" n="6">
<p><seg type="new-citation"/> Τὸ δὲ ὅπως ἡμῖν μὲν 
οὔτε δῆλα οὔτε εὔπιστα, θεοῖς δὲ καὶ δυνατὰ καὶ μελήσει 
τοῖς καὶ τὰ μαντεύματα φήνασιν· ἡ γοῦν εἰς ἐμὲ πρόρρησις 
ἤδη, ὡς οἶσθα, βουλήματι τῷ ἐκείνων τετέλεσται καὶ ζῶ σοι 
τὸ παρὸν ἡ παντοίως ἀπελπισθεῖσα, καὶ σωτηρίαν ἐμαυτῆς 
ἐπαγομένη τότε μὲν ἠγνόουν συνίημι δὲ τὸ παρὸν ὡς ἔοικε. </p>
</div>
<div type="section" n="7">
<p>Τὰ γὰρ συνεκτεθέντα μοι γνωρίσματα καὶ παρὰ τοὺς 
ἔμπροσθεν ἀεὶ χρόνους ἐπιφέρεσθαι προνοουμένη, τότε καὶ 
πλέον, τῆς κρίσεως μοι γενησομένης καὶ τῆς τελευταίας 
προσδοκωμένης, περὶ τῇ γαστρὶ ζωσαμένη κρύφα ἐτύγχανον, 
εἰ μὲν σῳζοίμην εὐπορίαν βίου καὶ τῶν ἀναγκαίων, εἰ δέ τι 
πάσχοιμι καλλωπίσματα ἔσχατα καὶ ἐντάφια γενησόμενα. </p>
</div>
<div type="section" n="8">
<p>Ἐν δὴ τούτοις, ὦ Θεάγενες, οὖσιν ὅρμοις πολυτελέσι 
καὶ λίθοις ἐριτίμοις Ἰνδικοῖς τε καὶ Αἰθιοπικοῖς ἔστι καὶ <pb/> 
δακτύλιος δῶρον μὲν παρὰ τοῦ πατρὸς τοὐμοῦ τῇ μητρὶ 
παρὰ τὴν μνηστείαν δοθείς, λίθῳ δὲ τῇ καλουμένῃ παντάρβῃ 
τὴν σφενδόνην διάδετος γράμμασι δὲ ἱεροῖς τισιν ἀνάγραπτος
 καὶ τελετῆς, ὡς ἔοικε, θειοτέρας ἀνάμεστος παρ' ἧς 
εἰκάζω δύναμίν τινα ἥκειν τῇ λίθῳ πυρὸς φυγαδευτικήν, 
ἀπάθειαν τοῖς ἔχουσιν ἐν ταῖς φλογώσεσι δωρουμένην, ἣ 
κἀμὲ τυχὸν συμβουλήσει θεῶν περιέσωσε. </p>
</div>
<div type="section" n="9">
<p><seg type="new-citation"/> Ταῦτα δ' ἔχω 
καὶ συμβάλλειν καὶ γινώσκειν ἐξ ὧν ὁ θειότατός μοι Καλάσιρις
 ὑπετίθετο, πολλάκις ταῦτα καὶ φράζεσθαι καὶ ἐκδεδιδάχθαι
 πρὸς τῶν ἐνεστιγμένων τῇ συνεκτεθείσῃ μοι ταινία 
(νυνὶ δὲ κατὰ γαστέρα τὴν ἐμὴν εἰλημένῃ) διηγούμενος.» </p>
</div>
<div type="section" n="10">
<p>»Ταῦτα μὲν εἰκότα καὶ ὄντα, πλέον καὶ τοῖς ὑπηργμένοις
 συμβαίνοντα» ἔφη ὁ Θεαγένης· «ἐκ δὲ τῶν εἰς αὔριον 
κινδύνων ποία τις ἄρα παντάρβη ἄλλη ἐξαιρήσεται; οὐ 
γάρ που καὶ ἀθανασίαν ὡς ὤφελε, καθὰ τὴν πρὸς τὰς 
πυρκαϊὰς ἀντιπάθειαν, ἐπαγγέλλεται, τῆς ἀλάστορος 
Ἀρσάκης, ὡς εἰκάζειν ἔνεστιν, ἕτερόν που καὶ καινότερον 
τιμωρίας τρόπον τὰ νῦν ἐπινοούσης. </p>
</div>
<div type="section" n="11">
<p><seg type="new-citation"/> Καὶ εἴθε γε ἅμα 
κατ' ἀμφοτέρων καὶ θάνατον ἕνα καὶ ἐν ὥρᾳ μιᾷ καταδικάσειεν
 ὡς οὐδὲ τελευτὴν ἂν τοῦτο ἐθέμην ἀλλὰ πάντων 
κακῶν ἀνάπαυλαν.» Καὶ ἡ Χαρίκλεια «Θάρσει» ἔφη· «παντάρβην <pb/>
 ἑτέραν ἔχομεν τὰ μεμαντευμένα καὶ θεοῖς ἐπανέχοντες
 σῳζοίμεθά τε ἂν ἥδιον καί, εἰ δέοι, πάσχοιμεν 
ὁσιώτερον.» 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Οὗτοι μὲν δὴ ταῦτα ἀναθεωροῦντες καὶ νῦν μὲν 
θρηνοῦντες καὶ πλέον ἀνιᾶσθαι καὶ ἀγωνιᾶν ἅτερος ὑπὲρ 
θατέρου διεγγυώμενοι, νῦν δὲ τὰ τελευταῖα ἀλλήλοις ἐπισκήπτοντες
 καὶ ὡς μέχρι θανάτου πιστοὶ τὰ ἐρωτικὰ πρὸς 
ἀλλήλους ἔσονται θεούς τε καὶ τὰς παρούσας τύχας ἐπομνύντες
 οὕτω διῆγον. </p>
</div>
<div type="section" n="2">
<p><seg type="new-citation"/> Ὁ δὲ Βαγώας καὶ οἱ σὺν αὐτῷ 
πεντήκοντα ἱππεῖς νυκτὸς ἔτι βαθείας ὕπνῳ τὰ πάντα 
ἐχούσης ἀφικνοῦνται εἰς τὴν Μέμφιν καὶ τοὺς ἐπὶ τῶν 
πυλῶν ἡσυχῇ διαναστήσαντες καὶ οἵτινες εἶεν εἰπόντες 
τε καὶ γνωρισθέντες ἐπὶ τὰ σατραπεῖα σὺν σπουδῇ καὶ 
ἀθορύβως εἰσέρχονται. </p>
</div>
<div type="section" n="3">
<p><seg type="new-citation"/> Καὶ τοὺς μὲν ἱππέας ὁ Βαγώας 
αὐτοῦ κατέλιπε τοῖς σατραπείοις ἐν κύκλῳ περιστήσας ὡς 
εἴ τις καὶ γένοιτο ἀντίστασις ηὐτρεπίσθαι πρὸς ἄμυναν, 
αὐτὸς δὲ κατά τινα παραπυλίδα τοῖς πολλοῖς ἀγνοουμένην 
ἀσθενεῖς τὰς θύρας ἐκμοχλεύσας καὶ τῷ κατοικοῦντι φράσας 
τε ἑαυτὸν καὶ τὸ σιωπᾶν ἐπιστείλας ὡς τὸν Εὐφράτην 
ἐμπειρίᾳ καὶ γνώσει τῶν τόπων ἔσπευδεν ἅμα τι καὶ τῆς 
σεληναίας τότε μικρὸν ὑπαυγαζούσης. </p>
</div>
<div type="section" n="4">
<p><seg type="new-citation"/> Καὶ καταλαβὼν 
ἐπὶ τῆς εὐνῆς ἀφύπνισέ τε καὶ θορυβούμενον καὶ «Τίς <pb/> 
οὑτοσί;» βοῶντα κατέστελλε «Βαγώας ἐγώ» λέγων, «ἀλλὰ 
φῶς ἥκειν πρόσταττε.» Προσκαλεσάμενος δή τι παιδάριον 
τῶν προσεδρευόντων, λύχνον ἅψασθαι τοὺς ἄλλους καθεύδειν 
ἐάσαντα προσέταττεν. Ἐπειδὴ δὲ ἧκεν ὁ παῖς καὶ τὴν &lt;δᾷδα&gt; 
κατὰ λυχνοῦχον ἐπιθεὶς μετέστη, «&lt;Τί&gt; τοῦτο» ἔλεγεν 
ὁ Εὐφράτης· «τί ἄρα καινὸν ἀγγέλλει πάθος ἡ αἰφνίδιος σου 
καὶ ἀπροσδόκητος ἄφιξις;» </p>
</div>
<div type="section" n="5">
<p><seg type="new-citation"/> Ὁ δὲ «Οὐ πολλῶν» 
ἔφη «δεῖ λόγων ἀλλὰ τουτὶ τὸ γράμμα ἀναγίνωσκε λαβὼν 
καὶ πρό γε τούτου τῆς σφραγῖδος τοὐπίσημον ἀναγνώριζε 
καὶ ὡς Ὀροονδάτης ἐστὶν ὁ κελεύων πίστευε καὶ τὰ ἐπεσταλμένα
 πρᾶττε νυκτὶ καὶ τάχει συμμάχοις εἰς τὸ λαθεῖν 
ἀποχρώμενος. Εἰ δὲ καὶ τὰ πρὸς Ἀρσάκην ἐπεσταλμένα 
λυσιτελὲς ἀποδοῦναι πρότερον, αὐτὸς δοκίμαζε.» 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Ὑποδεξάμενος οὖν ὁ Εὐφράτης τὰς ἐπιστολὰς 
καὶ ἀμφοτέρας ἐπελθὼν «Ἀρσάκη μὲν» ἔφη «ἄλλως τε 
οἰμώξει καὶ τὸ παρὸν ἐν ἐσχάτοις διάγει, πυρετοῦ τινος 
ὥσπερ θεηλάτου τῆς προτεραίας ἐνσκήψαντος καὶ θερμῆς 
ὀξείας ὑποδραμούσης καὶ εἰς δεῦρο κατεχούσης καὶ ὀλίγας 
τοῦ περιέσεσθαι τὰς ἐλπίδας ἐνδεικνυμένη. Ἐγὼ δ' ἂν 
ταῦτα οὐδὲ ἐρρωμένῃ ἔδωκα, θᾶττον ἂν προαποθανούσῃ 
καὶ ἡμᾶς συναπολεσάσῃ ἢ ἑκούσῃ τοὺς νέους ἐκδούσῃ. <pb/> </p>
</div>
<div type="section" n="2">
<p>Σὺ δὲ εἰς καιρὸν ἥκων ἴσθι καὶ ὑποδεξάμενος ἄγε τοὺς 
ξένους καὶ τὴν εἰς δύναμιν ἐπικουρίαν σύσπευδε. Καὶ 
κατελέει παντοίως ἀθλίους μὲν ὄντας καὶ κακοδαίμονας καὶ 
μυρίαις αἰκίαις καὶ κολάσεσιν οὔτοι ἑκόντος ἐμοῦ κελευομένου
 δὲ πρὸς Ἀρσάκης ὑποστάντας τἄλλα δέ, ὡς ἔοικεν, εὖ 
γεγονότας καὶ ὡς ἡ πεῖρά μοι καὶ τὰ ἔργα παρέστησε τὰ 
πάντα σώφρονας.» Καὶ ἅμα λέγων ἦγεν ἐπὶ τὸ δεσμωτήριον.
 </p>
</div>
<div type="section" n="3">
<p><seg type="new-citation"/> Ὁ μὲν δὴ Βαγώας ἰδὼν τοὺς νέους, δεσμώτας 
καὶ ταῦτα καὶ ἤδη πρὸς τῶν βασάνων τετρυχωμένους, 
ἐκπέπληκτο τοῦ μεγέθους ἅμα καὶ κάλλους· οἱ δὲ τοῦτο ἐκεῖνο 
εἶναι νομίσαντες καὶ ἀωρὶ τοὺς περὶ τὸν Βαγώαν ἥκειν τὴν 
ἐπὶ θανάτῳ καὶ τὴν τελευταίαν ἀπάξοντας εἰς βραχὺ μὲν 
διεταράχθησαν, εἶτα ἀνενεγκόντες ἱλαρῷ καὶ διακεχυμένῳ 
τῷ βλέμματι ὅτι ἀφροντιστοῦσι καὶ πλείονα χαίρουσιν 
ἐπίδηλοι τοῖς παροῦσιν ἐγίνοντο. </p>
</div>
<div type="section" n="4">
<p><seg type="new-citation"/> Ἤδη γοῦν τῶν περὶ 
τὸν Εὐφράτην πλησιαζόντων καὶ ἐπιδραττομένων καὶ ἀπὸ 
τῶν ξύλων πρὸς οἷς τὰ δεσμὰ κατακέκλειστο ὑπεκλυόντων 
ὁ Θεαγένης «Εὖγε ἡ ἀλάστωρ Ἀρσάκη» ἀνεβόησεν «ὅτι 
νυκτὶ καὶ ζόφῳ τὰς ἑαυτῆς ἀθεμίτους πράξεις ἐπικρύπτειν 
οἴεται. Δεινὸς δὲ ὁ τῆς δίκης ὀφθαλμὸς ἐλέγχῳ καὶ τὰ 
ἀμήνυτα κρύφια καὶ ἀθέμιτα φωτίζειν. </p>
</div>
<div type="section" n="5">
<p><seg type="new-citation"/> Ἀλλ' ὑμεῖς τὰ 
προστεταγμένα πράττετε καὶ εἴτε πῦρ εἴτε ὕδωρ εἴτε 
ξίφος ὥρισται καθ' ἡμῶν τὸν αὐτὸν ἅμα καὶ ἕνα θάνατον 
ἀμφοτέροις χαρίσασθε.» Συμπαρεκάλει δὲ τὰ αὐτὰ καὶ ἡ <pb/> 
Χαρίκλεια. Ἐπιδακρύσαντες οὖν οἱ εὐνοῦχοι, συνίεσαν γὰρ 
ἠρέμα τῶν λεγομένων, αὐτοῖς δεσμοῖς ὑπεξῆγον. 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Κἀπειδὴ τῶν σατραπείων ἐκτὸς ἐγεγόνεσαν, ὁ 
μὲν Εὐφράτης κατὰ χώραν ἔμενεν· ὁ δὲ Βαγώας καὶ οἱ 
ἱππεῖς τῶν πολλῶν δεσμῶν ἐπικουφίσαντες τοὺς νέους καὶ 
ὅσα φυλάττειν οὐ κολάζειν ἔμελλεν ἐγκαταλιπόντες ἐφ' 
ἵππου τε ἑκάτερον ἀναθέμενοι καὶ μέσους εἰς κύκλον 
περιστοιχισάμενοι τάχους οὐδὲν ἀνιέντες ἐπὶ τὰς Θήβας 
ἤλαυνον. </p>
</div>
<div type="section" n="2">
<p><seg type="new-citation"/> Τὸ δὴ λειπόμενον τῆς νυκτὸς ἀδιαστάτως 
ὁδοιπορήσαντες καὶ κατὰ τὴν ἑξῆς ἡμέραν εἰς ὥραν που 
τρίτην οὐδαμοῦ γόνυ κάμψαντες τῆς τε ἡλιακῆς ἀκτῖνος 
τὸν φλογμὸν οἷα δὴ θέρους ὥρᾳ καὶ κατ' Αἴγυπτον οὐκέτ' 
ἀνεχόμενοι πιεζόμενοί τε ὑπ' ἀγρυπνίας καὶ πλέον τὴν 
Χαρίκλειαν πρὸς τῆς συνεχοῦς ἱππηλασίας ἀπειρηκυῖαν 
ὁρῶντες ἔγνωσαν αὐτοῦ που † κατασκήψαντες † ἀναπνεῦσαι
 μὲν αὐτοὶ ἀναπνεῦσαι δὲ καὶ τὴν ἵππον ἀναψῦξαι δὲ 
καὶ τὴν κόρην. </p>
</div>
<div type="section" n="3">
<p><seg type="new-citation"/> Καὶ ἦν γάρ τις ὄχθη καὶ ἄκρα τοῦ 
Νείλου καθ' ἣν τῆς ἐπ' εὐθὺ στάθμης τὸ ὕδωρ ἀνακοπὲν 
καὶ πρὸς ἑλιγμὸν ἡμίκυκλον ἐκτραπὲν πρός τε τὸ ἀντίθετον 
τῆς ἐκτροπῆς ἐπιστρέψαν οἷον ἠπειρωτικόν τινα κόλπον 
ἀπετέλει τὸ περιγραφόμενον πολλοῦ μὲν λειμῶνος οἷα δὴ 
διαρρεομένου τοῦ παντὸς ἀνάπλεων πολλὴν δὲ πόαν καὶ 
χιλὸν ἄφθονον ἐνδαψιλεύσασθαι κτήνεσι νομὴν ἀπαυτοματίζοντα <pb/>
 δένδρεσί τε Περσέαις καὶ συκομόροις καὶ ἄλλοις 
τοῖς Νείλου συννόμοις [τε καὶ] φύλλοις ἐπηρεφῆ τε καὶ 
κατάσκιον· </p>
</div>
<div type="section" n="4">
<p><seg type="new-citation"/> ἐνταῦθα ὁ Βαγώας ἅμα τοῖς ἀμφ' αὐτὸν 
ἐνηυλίσατο σκηνὴν τὰ δένδρα ποιησάμενος καὶ αὐτός τε σίτου 
μετέλαβε καὶ τοῖς περὶ τὸν Θεαγένην μετέδωκε διωθουμένους
 τὰ πρῶτα ἐπαναγκάσας, καὶ ὡς περιττὸν εἴη σιτεῖσθαι
 τοὺς αὐτίκα τεθνηξομένους φάσκοντας μετέπειθεν, ὡς 
οὐδὲν ἔσται τοιοῦτο διεγγυώμενος καὶ ὡς οὐκ ἐπὶ θάνατον 
ἄγοιντο, ἄγοιντο δὲ πρὸς Ὀροονδάτην ἐκδιδάσκων. 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Ἤδη δὲ τῆς ἄγαν μεσημβρίας χαλώσης οὐκέτι 
κατὰ κορυφὴν ἡλίου πλάγια δὲ καὶ ἀπὸ τῶν δυσμικωτέρων 
βάλλοντος τῶν τε περὶ τὸν Βαγώαν εἰς τὴν πορείαν 
διασκευαζομένων ἐφίσταταί τις ἱππεὺς ὑπὸ συντόνου τῆς 
ἐλασίας ὡς ἐδόκει, πνευστιῶν μὲν αὐτὸς ἱδρῶτι δὲ καταρρεόμενον
 τὸν ἵππον χαλεπῶς ἀνέχων, καὶ πρὸς τὸν Βαγώαν 
ἰδίᾳ τι φράσας ἡσύχαζεν. </p>
</div>
<div type="section" n="2">
<p><seg type="new-citation"/> Ὁ δὲ εἰς βραχὺ κατηφήσας 
καὶ ἐν συννοίᾳ τῶν ἀπαγγελθέντων γεγονέναι δόξας «Ὦ ξένοι»
 ἔφη «θαρσεῖτε. Δίκην ὑμῖν ὑπέσχεν ἡ πολεμία· 
τέθνηκεν Ἀρσάκη βρόχον ἀγχόνης ἁψαμένη ἐπειδὴ τὴν 
ἡμετέραν σὺν ὑμῖν ἔξοδον ἐπύθετο καὶ τὸν ἐξ ἀνάγκης θάνατον 
&lt;τῷ&gt; αὐθαιρέτῳ προὔλαβεν, οὐκ ἂν διαδράσασα τὴν ἐξ Ὀροονδάτου <pb/>
 καὶ βασιλέως τιμωρίαν ἀλλ' ἢ σφαγεῖσα ἢ τῷ λειπομένῳ 
τοῦ βίου πάντως ἐνασχημονοῦσα. </p>
</div>
<div type="section" n="3">
<p><seg type="new-citation"/> Ταυτὶ γὰρ φράζει 
καὶ ἐπιστέλλει διὰ τοῦ νῦν ἥκοντος Εὐφράτης, ὥστε θαρσεῖτε 
πλέον καὶ θυμὸν ἔχετε ἀγαθὸν αὐτοὶ μὲν οὐδὲν ἠδικηκότες 
ὡς ἀκριβῶς ἔγνων τὴν δὲ ἀδικήσασαν ἐκποδὼν ἔχοντες.» 
Ταῦτ' ἔλεγεν ὁ Βαγώας &lt;ὡς&gt; παραστησόμενος, ἀλλὰ ψελλιζόμενος
 τὴν Ἑλλάδα φωνὴν καὶ παράσημα τὰ πολλὰ ἐπισύρων. </p>
</div>
<div type="section" n="4">
<p>Ἔλεγε δὲ ἅμα μὲν καὶ αὐτὸς χαίρων, τὸ ἀκόλαστον 
τῆς Ἀρσάκης καὶ τυραννικὸν ζώσης βαρυνόμενος, ἅμα δὲ 
τοὺς νέους ἐπιρρωννύς τε καὶ παρηγορούμενος, ἐλπίζων, 
ὅπερ ἦν, ἐπὶ μέγα παρὰ τῷ Ὀροονδάτῃ καὶ λαμπρῶς εὐδοκιμήσειν
 εἰ περισώσειεν αὐτῷ νεανίαν τε πᾶσαν τὴν ἄλλην 
τοῦ σατράπου διακονίαν ἐπισκιάσοντα καὶ κόρην ἀπρόσμαχόν
 τε τὸ κάλλος καὶ εἰς γυναῖκα μετὰ Ἀρσάκην ἀπελθοῦσαν
 ἐσομένην. </p>
</div>
<div type="section" n="5">
<p><seg type="new-citation"/> Ἔχαιρον δὲ καὶ οἱ περὶ τὸν Θεαγένην 
τῇ ἀκοῇ, θεούς τε καὶ δίκην μεγάλους ἀνακαλοῦντες οὐδὲν 
ἔτι πείσεσθαι δεινὸν ὑπετίθεντο κἂν εἰ τὰ χαλεπώτατα διαδέχοιτο,
 τῆς ἐχθίστης κειμένης. Οὕτως ἄρα ἡδύ τισι καὶ 
τὸ ἀπόλλυσθαι ὅταν συμβαίνῃ τοῖς ἐχθροῖς ἐπαπόλλυσθαι. </p>
</div>
<div type="section" n="6">
<p>Δείλης οὖν ὀψίας ἤδη πρὸς τὸ εὐπνούστερον ἀναχεομένης 
καὶ πρὸς τὸ βάσιμον τὴν ὁδοιπορίαν ἐπιψυχούσης ἄραντες 
ἤλαυνον αὐτήν τε τὴν ἑσπέραν καὶ τὴν συνεχῆ νύκτα καὶ <pb/> 
τῆς συναπτομένης ἡμέρας τὰ ὄρθρια σπουδὴν ποιούμενοι 
κατὰ τὰς Θήβας τὸν Ὀροονδάτην εἰ δύναιντο καταλαβεῖν. </p>
</div>
<div type="section" n="7">
<p>Οὐ μὴν προὐχώρει γε αὐτοῖς, ἀλλά τινος τῶν ἀπὸ τῆς 
στρατιᾶς καθ' ὁδὸν ἐντυχόντος καὶ ὡς ἐξωρμήκοι μὲν τῶν 
Θηβῶν ὁ σατράπης ἀπαγγείλαντος αὐτὸς δὲ ἀποσταλείη 
πάντα τινὰ στρατιώτην καὶ ἔνοπλον κἂν εἰ πρὸς φρουραῖς 
εἴη καταλελειμμένος ἐπισπεῦσαι πρὸς τὴν Συήνην κατεπείξων,
 ἐμπεπλῆσθαι γὰρ ἅπαντα θορύβου καὶ δέος εἶναι 
τὴν πόλιν ἡλωκέναι τοῦ μὲν σατράπου καθυστεροῦντος τοῦ 
δὲ Αἰθιοπικοῦ στρατοῦ θᾶττον ἀκοῆς ἐπιβρίσαντος, ἐκτραπεὶς
 τῶν Θηβῶν ὁ Βαγώας ἐπὶ τὴν Συήνην ἤλαυνεν. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Ἤδη δὲ πλησιάζων Αἰθιοπικῷ περιπίπτει λόχῳ 
καὶ πλήθει νεολαίας εὐοπλούσης οἳ προαπεστάλησαν μὲν 
ὀπτῆρές τε ἐσόμενοι καὶ τὸ ἀσφαλὲς τῆς ὁδοιπορίας τῇ 
παρὰ σφῶν ἀποπείρᾳ πρὸς τὴν ὅλην στρατιὰν βεβαιώσοντες, 
τότε δὲ ὑπὸ νυκτός τε καὶ τόπων ἀπειρίας, ᾗ πορρωτάτω 
τῶν φιλίων προσῆκον ἦν φθάνειν ἀποσφαλέντες, κατά 
τινα τοῦ ποταμοῦ λόχμην ἐγκαταδύντες αὐτοῖς τε ἅμα εἰς 
φρουρὰν καὶ τοῖς ἐναντίοις εἰς ἐνέδραν ἄυπνοι τὴν λόχμην <pb/> 
ἐπετείχιζον. </p>
</div>
<div type="section" n="2">
<p><seg type="new-citation"/> Ἄρτι δὲ ἡμέρας ὑποφαινούσης τὸν 
Βαγώαν καὶ τὴν σὺν αὐτῷ ἵππον αἰσθόμενοι παριόντας καὶ 
τὸ πλῆθος ὡς ὀλίγοι διοπτεύσαντες μικρόν τε παραδραμεῖν 
ἐνδόντες καὶ ὅτι ἄλλοι μηδένες ἐφέποιντο ἀκριβώσαντες 
ἀθρόον τοῦ ἕλους μετὰ βοῆς ἐκδύντες μετέθεον. </p>
</div>
<div type="section" n="3">
<p><seg type="new-citation"/> Ὁ δὲ 
Βαγώας καὶ τὸ ἄλλο ἱππικὸν ὑπό τε τῆς ἀπροσδοκήτου 
βοῆς πτοίας ἐμπέπληστο καὶ ἀπὸ τῆς χροιᾶς Αἰθίοπας 
εἶναι τοὺς φανέντας γνωρίσαντες καὶ τὸ πλῆθος ὡς ἀπρόσμαχον
 ἰδόντες (χίλιοι γὰρ εἰς τὴν κατασκοπὴν ὡπλισμένοι 
κούφως ἐστάλησαν) οὐδὲ ἀκριβῶς τὴν θέαν ἀνασχόμενοι 
πρὸς φυγὴν ὥρμησαν σχολαίτερον τὰ πρῶτα ἢ ὅσον ἠδύναντο 
καὶ ὥστε μὴ προῦπτον δρασμὸν ἐμφαίνειν ἀπιόντες· οἱ δὲ 
ἐπεδίωκον, τοὺς ὅσοι Τρωγλοδύται σφῶν (ἦσαν δὲ εἰς 
διακοσίους) προτέρους ἐπαφέντες. </p>
</div>
<div type="section" n="4">
<p><seg type="new-citation"/> Τρωγλοδύται δὲ 
μοῖρα μέν ἐστιν Αἰθιοπική, νομαδική τε καὶ Ἀράβων ὅμορος, 
δρόμου δὲ ὀξύτητα φύσει τε εὐτυχοῦντες καὶ ἐκ παίδων 
ἀσκοῦντες, τὴν μὲν βαρεῖαν ὅπλισιν οὐδὲ ἀρχὴν ἐδιδάχθησαν
 ἀπὸ σφενδόνης δὲ κατὰ τὰς μάχας ἀκροβολιζόμενοι ἢ 
δρῶσί τι πρὸς ὀξὺ τοὺς ἀνθισταμένους ἢ καθυπερτέρους 
αἰσθόμενοι διαδιδράσκουσιν· οἱ δὲ ἀπογινώσκουσιν αὐτίκα 
τὴν ἐπιδίωξιν ἐπτερωμένους τῇ ποδωκείᾳ συνειδότες καὶ 
εἰς ὀπάς τινας βραχυστόμους καὶ χηραμοὺς κρυφίους 
πετρῶν καταδυομένους. </p>
</div>
<div type="section" n="5">
<p><seg type="new-citation"/> Οὗτοι δ' οὖν τότε πεζοὶ τοὺς 
ἱππέας ἔφθανον καί τινας καὶ τραυματίας γενέσθαι σφενδονῶντες
 ἴσχυσαν· οὐ μὴν ἐδέξαντό γε ἀντεφορμήσαντας <pb/> 
ἀλλὰ προτροπάδην εἰς τοὺς ἀπολειφθέντας τῶν φιλίων 
πολὺ καθυστεροῦντας ἀπεδίδρασκον. Ὃ δὴ καὶ σκοπήσαντες 
οἱ Πέρσαι καὶ τῆς ὀλιγότητος ὑπεριδόντες τὴν ἀντεφόρμησιν 
ἐθάρσησαν, ἀποσκευασάμενοί τε εἰς βραχὺ τοὺς ἐγκειμένους 
τὸν δρασμὸν αὖθις ἐπέσπευδον τοῖς τε μύωψι τοὺς ἵππους 
ἐρεθίζοντες καὶ δυνάμεως ὅσον ἦν καὶ τάχους ἀνέτοις τοῖς 
χαλινοῖς ἐφιέντες. </p>
</div>
<div type="section" n="6">
<p><seg type="new-citation"/> Οἱ μὲν οὖν ἄλλοι διαδιδράσκουσιν 
ἑλιγμόν τινα τοῦ Νείλου καθάπερ ἄκραν ὑποδραμόντες καὶ 
τῷ προβόλῳ τῆς ὄχθης τὴν θέαν τῶν ἐναντίων ἀποκρύψαντες· 
ὁ δὲ Βαγώας ἁλίσκεται προσπταίσαντι τῷ ἵππῳ συγκατενεχθεὶς
 καὶ θάτερον τοῖν σκελοῖν εἰς τὸ ἀκίνητον πηρωθείς. </p>
</div>
<div type="section" n="7">
<p>Ἁλίσκονται δὲ Θεαγένης καὶ Χαρίκλεια τὸ μέν τι τὸν 
Βαγώαν ἐγκαταλιπεῖν οὐκ ἐνεγκόντες, ἄνδρα φιλάνθρωπον 
περὶ αὐτοὺς καὶ ὀφθέντα καὶ ἐλπισθέντα (παρειστήκεισαν 
γοῦν ἀποβάντες τῶν ἵππων ἴσως ἂν καὶ διαφυγόντες), πλέον 
δὲ ἑκόντες ὑποκατακλινόμενοι, τοῦ Θεαγένους πρὸς τὴν 
Χαρίκλειαν τοῦτ' ἐκεῖνο εἶναι τὸ ὄναρ εἰπόντος καὶ τοὺς 
Αἰθίοπας τούτους ὧν εἰς τὴν γῆν ἀφικέσθαι πεπρωμένον 
εἶναι ἡμῖν αἰχμαλώτους ἁλόντας· καλὸν οὖν ἐγχειρίζειν 
ἑαυτοὺς καὶ ἐπιτρέπειν ἀδηλοτέρᾳ τύχῃ τοῦ προδήλου 
παρὰ Ὀροονδάτῃ κινδύνου. 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Καὶ ἡ Χαρίκλεια συνίει μὲν λοιπὸν ὑπὸ <pb/> 
τῶν εἱμαρμένων χειραγωγουμένη καὶ εὔελπις ἦν τῶν βελτιόνων,
 φιλίους πλέον ἢ πολεμίους τοὺς ἐπιόντας ὑποτιθεμένη, 
φράζουσα δὲ οὐδὲν τῷ Θεαγένει τῶν νοουμένων ὑπὸ μόνης 
πείθεσθαι τῆς συμβουλῆς ἐνεδείκνυτο. </p>
</div>
<div type="section" n="2">
<p><seg type="new-citation"/> Πλησιάσαντες 
οὖν οἱ Αἰθίοπες καὶ τὸν μὲν Βαγώαν εὐνοῦχον καὶ ἀπόλεμον 
ἐκ τῶν ὄψεων γνωρίσαντες τοὺς δὲ ἀόπλους μὲν καὶ δεσμώτας
 κάλλει δὲ καὶ εὐγενείᾳ διαπρέποντας ἠρώτων οἵτινες 
εἶεν Αἰγύπτιόν τε ἀπὸ σφῶν ἕνα τε καὶ περσίζοντα τὴν 
φωνὴν εἰς τὴν πεῦσιν καθέντες ὡς ἢ ἀμφοτέρων ἢ θατέρου 
πάντως συνήσοντας. Οἱ γὰρ ὀπτῆρές τε καὶ σκοποὶ λεγομένων
 τε καὶ πραττομένων ἀποσταλέντες ὁμογλώσσους τε 
καὶ ὁμοφώνους τοῖς τε ἐγχωρίοις καὶ πολεμίοις ἐπάγεσθαι 
ὑπὸ τῆς χρείας ἐδιδάχθησαν. </p>
</div>
<div type="section" n="3">
<p><seg type="new-citation"/> Ὡς οὖν ὁ Θεαγένης ὑπό 
τε συνδιαιτήσεως ἤδη μακρᾶς τῆς Αἰγυπτίας καὶ βραχείας 
τῆς πεύσεως τὰ πρῶτα εἶναι τοῦ σατράπου Περσῶν Βαγώαν 
ἀπεκρίνατο ἑαυτὸν δὲ καὶ τὴν Χαρίκλειαν Ἕλληνας γένος 
Πέρσαις μὲν πρότερον αἰχμαλώτους ἀγομένους τὸ παρὸν 
δὲ Αἰθίοψιν ὑπὸ χρηστοτέρας ἴσως τύχης ἐγχειριζομένους, 
ἔγνωσαν φείδεσθαι καὶ ζωγρίᾳ λαβόντες ἄγειν· </p>
</div>
<div type="section" n="4">
<p><seg type="new-citation"/> καὶ 
πρώτην ὥσπερ ἄγραν καὶ μεγίστην βασιλεῖ τῷ σφῶν προσάγειν
 τὸν μὲν κτῆμα τῶν τοῦ σατράπου τὸ τιμιώτατον <pb/> 
(Περσῶν γὰρ βασιλείοις αὐλαῖς ὀφθαλμοὶ καὶ ἀκοαὶ τὸ 
εὐνούχων γένος οὐ παίδων οὐ συγγενείας τὸ πιστὸν τῆς 
εὐνοίας μετασπώσης ἀλλὰ &lt;ἐκ&gt; μόνου τοῦ πιστεύσαντος 
ἀναρτώμενον), τοὺς δὲ νέους δῶρον τὸ κάλλιστον διακονίᾳ 
καὶ αὐλῇ τῇ τοῦ βασιλέως ἐσομένους. </p>
</div>
<div type="section" n="5">
<p><seg type="new-citation"/> Ἦγον οὖν αὐτίκα 
τῶν ἵππων ἐπιβιβάσαντες τὸν μὲν ὡς τραυματίαν τοὺς δὲ 
ὡς ὑπὸ τῶν δεσμῶν εἰς τὸ ἐπισπεῦδον τῆς πορείας ἰσοταχεῖν 
ἀδυνατοῦντας. Καὶ ἦν ὥσπερ ἐν δράματι προαναφώνησις καὶ 
προεισόδιον τὸ γινόμενον· ξένοι καὶ δεσμῶται τὴν σφαγὴν 
ὀλίγῳ πρόσθεν τὴν αὑτῶν ἐν ὀφθαλμοῖς ταλαντεύσαντες 
οὐκ ἤγοντο πλέον ἢ προεπέμποντο ἐν αἰχμαλώτῳ τύχῃ 
πρὸς τῶν ὀλίγον ὕστερον ὑπηκόων δορυφορούμενοι. Καὶ οἱ 
μὲν ἐν τούτοις ἦσαν. <pb/> </p>
</div>
</div>
</div>
<div type="Book" n="9">
<div type="chapter" n="1">
<div type="section" n="1">
<p rend="indent(1)">Ἡ δὲ Συήνη πολιορκίᾳ λαμπρῶς ἤδη περιεστοίχιστο
 καὶ ὥσπερ ἄρκυσιν ἐναπείληπτο τοῖς Αἰθίοψιν. Ὁ 
μὲν γὰρ Ὀροονδάτης, ὅσον οὔπω πλησιάζειν τοὺς Αἰθίοπας 
αἰσθόμενος καὶ τοὺς καταρράκτας ὑπερθεμένους ἐπὶ τὴν 
Συήνην ἐλαύνειν, ὀλίγον ἔφθη προεισελάσας εἰς τὸ ἄστυ, 
καὶ τάς τε πύλας ἐπικλεισάμενος καὶ τὰ τείχη βέλεσι καὶ 
ὅπλοις καὶ μηχανήμασι φραξάμενος ἐκαραδόκει τὸ μέλλον. </p>
</div>
<div type="section" n="2">
<p>Ὁ δὲ δὴ τῶν Αἰθιόπων βασιλεὺς Ὑδάσπης, ἐπειδὴ 
πόρρωθεν εἰσελαύνειν μέλλοντας εἰς τὴν Συήνην τοὺς 
Πέρσας προκατοπτεύσας, εἶτα ἐπιδιώξας ὥστε φθῆναι 
συμβαλὼν καθυστέρησεν, ἐπαφῆκε τῇ πόλει τὸν στρατὸν 
καὶ εἰς κύκλον τῷ τείχει περιχέας ἀπρόσμαχον καὶ μόνῃ 
τῇ θέᾳ προσεκάθητο, μυριάσιν ἀπείροις ἀνδρῶν ὁμοῦ καὶ 
ὅπλων καὶ ζῴων τὰ Συηναίων πεδία στενοχωρῶν. </p>
</div>
<div type="section" n="3">
<p><seg type="new-citation"/> Ἔνθα 
καὶ καταλαβόντες αὐτὸν οἱ κατάσκοποι τοὺς ἁλόντας προσῆγον·
 ὁ δὲ ἥδετο μὲν καὶ τῇ ὄψει τῶν νέων, εὐμενὴς 
αὐτόθεν πρὸς τὰ ἴδια καὶ οὐκ εἰδὼς ὑπὸ [τοῦ] μαντευτοῦ <pb/> 
τῆς ψυχῆς γινόμενος· ἐγάνυτο δὲ πλέον τῷ συμβόλῳ δεσμίων
 προσαγομένων. </p>
</div>
<div type="section" n="4">
<p><seg type="new-citation"/> Καὶ «Εὖ γε» ἀνεβόησε, «δεσμίους
 ἡμῖν οἱ θεοὶ τοὺς πολεμίους ἐκ τῶν πρωτολείων 
παραδιδόασι· καὶ οὗτοι μὲν» ἔφη «πρῶτοι ληφθέντες εἰς 
ἀπαρχὴν τοῦ πολέμου σῳζέσθωσαν κατὰ τὰς ἐπινικίους 
θυσίας, ὡς ὁ πάτριος Αἰθιόπων βούλεται νόμος, θεοῖς τοῖς 
ἐγχωρίοις εἰς ἱερουργίαν φυλαχθησόμενοι.» </p>
</div>
<div type="section" n="5">
<p><seg type="new-citation"/> Τοὺς δὲ 
κατασκόπους δώροις ἀμειψάμενος, τούτους τε καὶ τοὺς 
αἰχμαλώτους εἰς τοὺς σκευοφόρους ἀπέπεμπε, μοῖραν 
αὐτάρκη τῶν ὁμογλώσσων εἰς τὴν φρουρὰν ἀποκληρώσας 
τά τε ἄλλα σὺν ἐπιμελείᾳ τῇ πάσῃ διάγειν καὶ δίαιταν 
ἄφθονον παρέχειν καὶ παντὸς ἄγους καθαρεύοντας φυλάττειν,
 οἷον ἱερεῖά τινα ἤδη τρεφομένους, ἐπιστείλας καὶ τὰ 
δεσμά τε ἀμείβειν καὶ χρυσᾶ ἐπιβάλλειν· ὅσα γὰρ σίδηρος 
παρ' ἄλλοις εἰς τὰς χρείας, ταῦτα παρ' Αἰθίοψιν ὁ χρυσὸς 
νομίζεται. 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">Καὶ οἱ μὲν τὰ προστεταγμένα ἔπραττον, καὶ ὡς 
τῶν προτέρων δεσμῶν παραλύοντες ἐλπίδα τε διαγωγῆς 
ἐλευθέρας παραστήσαντες πλέον παρεῖχον οὐδέν, χρυσᾶς 
τὰς ἁλύσεις αὖθις ἐνείροντες, τότ' ἤδη καὶ γέλως ἐπῄει τῷ 
Θεαγένει, καὶ «Βαβαὶ τῆς λαμπρᾶς» ἔφη «μεταβολῆς· 
ταῦτα ἡμᾶς ἡ τύχη τὰ μεγάλα φιλανθρωπεύεται· χρυσᾶ 
σιδηρῶν ἀμείβομεν, καὶ φρουρὰν πλουτοῦντες ἐντιμότεροι 
δεσμῶται γεγόναμεν.» </p>
</div>
<div type="section" n="2">
<p><seg type="new-citation"/> Ἐμειδία δὲ καὶ ἡ Χαρίκλεια <pb/> 
καὶ τὸν Θεαγένην μεταβάλλειν ἐπειρᾶτο τοῖς ἐκ θεῶν 
προρρηθεῖσιν ἐπανέχουσα καὶ χρηστοτέραις ἐλπίσι κατεπᾴδουσα.
 </p>
</div>
<div type="section" n="3">
<p><seg type="new-citation"/> Ὁ δὲ Ὑδάσπης, ἐπειδὴ τῇ Συήνῃ προσβαλών,
 αὐτοβοεί τε καὶ τείχεσιν αὐτοῖς ἀναρπάσασθαι τὴν 
πόλιν ἐλπίσας, εἰς μικρὸν ἀπεκρούσθη πρὸς τῶν ὑπερμαχούντων
 ἔργῳ τε λαμπρῶς ἀμυναμένων καὶ λόγοις εἰς ὕβριν 
καὶ παροξυσμὸν ἐπιχλευασάντων, ὀργὴν τὸ πρᾶγμα ποιησάμενος
 εἰ τὴν ἀρχὴν ὅλως ἀντιστῆναι διενοήθησαν ἀλλὰ 
μὴ παρὰ τὴν πρώτην ἑκοντὶ φέροντες αὑτοὺς ἐνεχείρισαν, 
ἔγνω μὴ χρονοτριβεῖν τὸν στρατὸν προσκαθήμενος μήτε 
ἑλεπόλεσιν ἀποπειρώμενος, ἐξ ὧν οἱ μὲν ἁλώσεσθαι οἱ δέ 
που καὶ διαδράσεσθαι ἔμελλον, ἀλλὰ πολιορκίᾳ μεγαλουργῷ 
καὶ ἀφύκτῳ τὴν πόλιν εἰς ἄρδην καὶ θᾶττον ἐξελεῖν. 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Ἔπραττε δὴ οὖν οὕτως· εἰς μοίρας κατανέμει 
τοῦ τείχους τὸν κύκλον καὶ δεκάδα ὀργυιῶν δεκάδι ἀνδρῶν 
ἀποκληρώσας εὖρός τε καὶ βάθος ὡς ὅτι πλεῖστον ἀφορίσας 
ὀρύττειν εἰς τάφρον ἐκέλευσεν· οἱ δὲ ὤρυττον, ἄλλοι τὸν 
χοῦν ἐξεφόρουν, ἕτεροι εἰς ὀφρῦν πρὸς ὕψος ἐσώρευον, τῷ 
πολιουρκουμένῳ τεῖχος ἕτερον ἀντεγείροντες. </p>
</div>
<div type="section" n="2">
<p><seg type="new-citation"/> Ἐκώλυε 
δὲ οὐδεὶς οὐδὲ ἐνίστατο πρὸς τὴν ἀποτείχισιν, ἐκδραμεῖν τε 
τῆς πόλεως ἐπὶ μυριοπληθῆ στρατὸν οὐ θαρσῶν καὶ τὰς ἐκ <pb/> 
τῶν ἐπάλξεων τοξείας ἀνηνύτους ὁρῶν· ὁ γὰρ Ὑδάσπης 
καὶ τούτου προὐνόησε, τὸ μεσεῦον τῶν δύο τειχῶν ὅσον 
βολῆς ἐκτὸς εἶναι τοὺς ἐργασομένους συμμετρησάμενος.
 </p>
</div>
<div type="section" n="3">
<p><seg type="new-citation"/> Ἐπεὶ δὲ τοῦτο καὶ λόγου θᾶττον ἤνυσεν ἅτε δὴ 
μυρίας αὐτῷ χειρὸς τὸ ἔργον ἐπισπευδούσης, ἑτέρου τοιοῦδε 
ἤρχετο. Τοῦ κύκλου μέρος, πλάτος ὅσον ἡμίπλεθρον, ἰσόπεδόν
 τε καὶ ἄχωστον διαλιπών, κατὰ τὴν ἀπολήγουσαν 
ἑκατέρωθεν ἄκραν σκέλος ἐκ χώματος ἐπιζευγνὺς ἐπὶ τὸ 
Νεῖλον εἰς μῆκος ἦγεν, ἀπὸ τῶν ταπεινοτέρων ἀεὶ πρὸς 
τὰ ὄρθια καὶ μετέωρα σκέλος ἑκάτερον προβιβάζων, 
</p>
</div>
<div type="section" n="4">
<p>Εἴκασεν ἄν τις μακροῖς τείχεσι τὸ γινόμενον, τοῦ μὲν 
ἡμιπλέθρου τὸ ἴσον πλάτος δι' ὅλου φυλάττοντος μῆκος δὲ 
τὸ μεταξὺ τοῦ τε Νείλου καὶ τῆς Συήνης ἀπολαμβάνοντος.
 Ἐπεὶ δὲ συνῆψε τὸ χῶμα ταῖς ὄχθαις, ἐνταῦθα στόμιον
 τῷ ποταμῷ διατεμὼν εἰς τὸν ἀπὸ τῶν σκελῶν ὁλκὸν 
τὴν ἀπορροὴν εἰσωχέτευσεν. </p>
</div>
<div type="section" n="5">
<p><seg type="new-citation"/> Οἷα δὲ ἐξ ὑπερδεξίων 
πρὸς χθαμαλώτερον καὶ ἐξ ἀπείρου τῆς κατὰ τὸν Νεῖλον 
εὐρύτητος στενῷ πορθμῷ τὸ ὕδωρ ἐμπῖπτον καὶ ταῖς χειροποιήτοις
 ὄχθαις θλιβόμενον πολύν τινα καὶ ἄφραστον 
κατὰ μὲν τὸ στόμιον φλοῖσβον κατὰ δὲ τὸν ὁλκὸν ἐξάκουστον
 καὶ τοῖς πορρωτάτω πάταγον ἀπετέλει. </p>
</div>
<div type="section" n="6">
<p><seg type="new-citation"/> Ἅπερ 
ἀκούοντες ἤδη δὲ καὶ ὁρῶντες οἱ κατὰ τὴν Συήνην καὶ οἷ 
κακῶν ἦσαν συνιέντες καὶ ὡς ἐπικλυσμός ἐστιν ὁ σκοπὸς 
τοῦ περιτειχίσματος, οὔτε ἀποδρᾶναι τὴν πόλιν ἔχοντες 
ἅτε τοῦ χώματος καὶ ἤδη πλησιάζοντος τοῦ ὕδατος τὴν 
ἔξοδον ἀποκλειόντων οὔτε τὸ μένειν ἀκίνδυνον ὁρῶντες, ἐκ <pb/> 
τῶν ἐνόντων πρὸς βοήθειαν τὴν αὑτῶν παρεσκευάζοντο. </p>
</div>
<div type="section" n="7">
<p>Καὶ πρῶτον μὲν τῶν κατὰ τὰς πύλας σανιδωμάτων τὰ 
διεστῶτα θρυαλλίδι τε καὶ ἀσφάλτῳ διέφραττον· ἔπειτα τὸ 
τεῖχος πρὸς ἀσφαλεστέραν ἕδραν διήρειδον, ὁ μέν τις χῶμα, 
ὁ δὲ λίθους, ὁ δὲ ξύλα, καὶ τὸ προστυχὸν ἕκαστος ἐπιφέρων.
 </p>
</div>
<div type="section" n="8">
<p><seg type="new-citation"/> Καὶ ἦν οὐδεὶς ἡσυχάζων, ἀλλ' ὁμοίως παῖς, 
γυνὴ καὶ πρεσβύτης ἔργου εἴχετο· γένος γὰρ οὐδὲν οὐδὲ 
ἡλικίαν ὁ περὶ ψυχῆς δυσωπεῖται κίνδυνος. Οἱ δυνατώτεροι
 δὲ καὶ τὸ ἀκμάζον ἐν ὅπλοις αὐλῶνά τινα στενόν τε 
καὶ ὑπόγειον ἀπὸ τῆς πόλεως ἐπὶ τὸ χῶμα τῶν πολεμίων 
διϊκνούμενον ὀρύττειν ἀποκεκλήρωντο. 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Καὶ δὴ καὶ ἠνύετο τὸ ἔργον ὧδε. Φρεατίαν τοῦ 
τείχους πλησίον εἰς ὀργυιάς που πέντε τὴν κάθετον βαθύναντες
 καὶ τοὺς θεμελίους ὑποδραμόντες, ἐγκάρσιοι τὸ 
ἐντεῦθεν ὑπὸ πυρσοῖς ἐπ' εὐθείας τινὰ φέροντα τῶν χωμάτων
 ὑπόνομον ἐκοίλαινον, τῶν κατόπιν ἀεὶ καὶ δευτέρων 
παρὰ τῶν προτέρων ἐν τάξει τὸν χοῦν διαδεχομένων καὶ 
εἴς τι μέρος τῆς πόλεως πάλαι κηπευόμενον ἐκφορούντων 
καὶ εἰς κολωνὸν ἐγειρόντων. </p>
</div>
<div type="section" n="2">
<p><seg type="new-citation"/> Ταῦτα δὲ ἔπραττον 
ῥήξεως ἐνδόσιμον τῷ ὕδατι κατὰ τὸ κενὸν εἴ ποτε ἐπέλθοι 
προμηθούμενοι· ἀλλ' ὅμως ἔφθανε τὰ δεινὰ τὴν προθυμίαν, 
καὶ ὁ Νεῖλος ἤδη τὸ μακρὸν χῶμα παραμείψας ἐπίφορος <pb/> 
τῷ κατὰ τὸν κύκλον ἐνέπιπτε καὶ πανταχόθεν περιρρυεὶς 
τὸ μεταίχμιον τῶν τειχῶν ἐλίμναζε· καὶ νῆσος αὐτίκα ἦν 
ἡ Συήνη καὶ περίρρυτος ἡ μεσόγαιος τῷ Νειλῴῳ κλύδωνι 
κυματουμένη. </p>
</div>
<div type="section" n="3">
<p><seg type="new-citation"/> Κατ' ἀρχὰς μὲν δὴ καὶ χρόνον τῆς ἡμέρας
 ἐπ' ὀλίγον ἀντεῖχε τὸ τεῖχος· ἐπειδὴ δὲ ἐπιβρῖσαν τὸ 
ὕδωρ εἰς ὕψος τε ἤρετο καὶ διὰ τῶν ἀραιωμάτων τῆς γῆς, 
οἷς μέλαινα καὶ εὔγειος οὖσα πρὸς τῆς θερινῆς ὥρας 
κατέσχιστο, πρὸς τὰ βάθη κατεδύετο καὶ τὴν κρηπῖδα τοῦ 
τείχους ὑπέτρεχε, τότ' ἤδη πρὸς τὸ ἄχθος ἐνεδίδου τὸ ὑποκείμενον,
 καὶ καθ' ὃ μέρος χαυνούμενον ἱζήσειεν ἐνταῦθα 
τὸ τεῖχος ὤκλαζε καὶ τῷ σάλῳ τὸν κίνδυνον ἐπεσήμαινεν, 
ἐπάλξεών τε κραδαινομένων καὶ τῶν ὑπερμαχομένων τῷ 
βρασμῷ κλονουμένων. 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ἤδη δὲ ἑσπέρας ἐπιούσης καὶ μέρος τι τοῦ 
τείχους καὶ μεταπύργιον ἐγκατερείπεται, οὐ μὴν ὥστε χθαμαλωτέραν
 γενέσθαι τῆς λίμνης τὴν πτῶσιν οὐδ' ὥστε 
εἰσδέξασθαι τὸ ὕδωρ, ἀλλὰ πέντε που πήχεις ὑπερέχουσαν 
ἀπειλουμένην ὅσον οὔπω κατεπτηχέναι τὴν ἐπίκλυσιν. 
Ἐφ' οἷς οἰμωγή τε συμμιγὴς τῶν κατὰ τὴν πόλιν ἐξάκουστος
 καὶ τοῖς πολεμίοις ἐγίνετο· καὶ χεῖρας εἰς οὐρανὸν 
αἴροντες, τὴν ὑπολειπομένην ἐλπίδα, θεοὺς ἐπεβοῶντο 
σωτῆρας, καὶ τὸν Ὀροονδάτην ἐπικηρυκεύεσθαι πρὸς τὸν 
Ὑδάσπην ἱκέτευον. </p>
</div>
<div type="section" n="2">
<p><seg type="new-citation"/> Ὁ δὲ ἐπείθετο μέν, δοῦλος καὶ <pb/> 
ἄκων τῆς τύχης γινόμενος, ἀποτετειχισμένος δὲ τῷ ὕδατι 
καὶ ὅπως ἄν τινα διαπέμψαιτο ὡς τοὺς πολεμίους ἀδυνατῶν
 ἐπίνοιαν ὑπὸ τῆς ἀνάγκης ἐδιδάσκετο· γραψάμενος γὰρ 
ἃ ἐβούλετο καὶ λίθῳ τὴν γραφὴν ἐναψάμενος σφενδόνῃ 
πρὸς τοὺς ἐναντίους ἐπρεσβεύετο διαπόντιον τὴν ἱκεσίαν 
τοξευόμενος· ἤνυε δὲ οὐδέν, ἐλαττουμένης τοῦ μήκους τῆς 
βολῆς καὶ τῷ ὕδατι προεμπιπτούσης. </p>
</div>
<div type="section" n="3">
<p><seg type="new-citation"/> Ὁ δὲ καὶ αὖθις 
τὴν αὐτὴν γραφὴν ἐκτοξεύων ἀπετύγχανε, πάντων μὲν 
τοξοτῶν καὶ σφενδονητῶν ἐφικέσθαι τῆς βολῆς φιλοτιμουμένων
 οἷα δὴ τὸν περὶ ψυχῆς σκοπὸν ἀθλούντων, ἁπάντων 
δὲ τὰ ὅμοια πασχόντων. Τέλος δὲ τὰς χεῖρας εἰς τοὺς 
πολεμίους ὀρέγοντες, τοῖς χώμασιν ἐφεστῶτας καὶ θέατρον 
τὰ πάθη τὰ ἐκείνων ποιουμένους, ἐλεεινοῖς τοῖς σχήμασι 
τὸ βούλευμα τῶν τοξευμάτων ὡς δυνατὸν ἔφραζον, νῦν 
μὲν ὑπτίας προτείνοντες εἰς ἱκεσίας ἔμφασιν, νῦν δὲ κατὰ 
νώτων πρὸς δεσμὸν περιάγοντες εἰς δουλείας ἐξομολόγησιν 
</p>
</div>
<div type="section" n="4">
<p>Ὁ δὲ Ὑδάσπης ἐγνώριζε μὲν σωτηρίαν αἰτοῦντας καὶ 
παρέχειν ἦν ἕτοιμος (ὑπαγορεύει γὰρ τοῖς χρηστοῖς φιλανθρωπίαν
 πολέμιος ὑποπίπτων), τὸ παρὸν δὲ ἀδυνάτως ἔχων 
ἔγνω σαφεστέραν λαβεῖν τῶν ἐναντίων ἀπόπειραν. Καί, ἦν 
γὰρ πορθμεῖα τῶν ποταμίων προηυτρεπισμένος, ἃ κατὰ ῥοῦν 
τῆς διώρυχος ἐκ τοῦ Νείλου φέρεσθαι συγχωρήσας ἐπειδὴ τῷ 
κύκλῳ τοῦ χώματος προσηνέχθη καθελκύσας εἶχε, τούτων 
δέκα νεόπηκτα ἐπιλέξας τοξότας τε καὶ ὁπλίτας ἐνθέμενος 
ἅ τε χρὴ λέγειν ἐπιστείλας ὡς τοὺς Πέρσας ἐξέπεμπεν. <pb/> </p>
</div>
<div type="section" n="5">
<p>Οἱ δὲ ἐπεραιοῦντο πεφραγμένοι ὡς, εἴ τι καὶ παρ' ἐλπίδας
 ἐγχειροῖεν οἱ ἐπὶ τῶν τειχῶν, ηὐτρεπίσθαι πρὸς ἄμυναν.
 Καὶ ἦν θεαμάτων τὸ καινότατον, ναῦς ἀπὸ τειχῶν 
πρὸς τείχη περαιουμένη καὶ ναύτης ὑπὲρ μεσογαίας πλωϊζόμενος
 καὶ πορθμεῖον κατὰ τὴν ἀρόσιμον ἐλαυνόμενον· 
καινουργὸς δὲ ὢν ἀεί πως ὁ πόλεμος τότε τι καὶ πλέον καὶ 
οὐδαμῶς εἰωθὸς ἐθαυματούργει, ναυμάχους τειχομάχοις 
συμπλέξας καὶ λιμναίῳ στρατιώτῃ χερσαῖον ἐφοπλίσας. </p>
</div>
<div type="section" n="6">
<p>Οἱ γὰρ δὴ κατὰ τὴν πόλιν τὰ σκάφη καὶ τοὺς ἐμπλέοντας
 ἐνόπλους τε καὶ καθ' ὃ μέρος κατήρειπτο τὸ τεῖχος ἐπιφερομένους
 θεασάμενοι, καταπλῆγες ἄνθρωποι καὶ πτοίας 
ἤδη πρὸς τῶν περιεχόντων κινδύνων ἀνάμεστοι, πολεμίους 
καὶ τοὺς ἐπὶ σωτηρίᾳ τῇ σφῶν ἥκοντας ὑπετόπαζον (πᾶν 
γὰρ ὕποπτον καὶ φοβερὸν τῷ κατ' ἔσχατον κινδύνου γινομένῳ),
 ἠκροβολίζοντό τε ἀπὸ τῶν τειχῶν καὶ εἰσετόξευον. </p>
</div>
<div type="section" n="7">
<p>Οὕτως ἄρα καὶ ἀπεγνωκότες ἑαυτῶν ἄνθρωποι τὴν ἀεὶ 
παροῦσαν ὥραν κέρδος εἰς ὑπέρθεσιν θανάτου νομίζουσιν. 
Ἔβαλλον δὲ οὐχ ὥστε καὶ τιτρώσκειν, ἀλλ' ὅσον ἀπείργειν 
τὸν πρόσπλουν καταστοχαζόμενοι. </p>
</div>
<div type="section" n="8">
<p><seg type="new-citation"/> Ἀντετόξευον δὲ 
καὶ οἱ Αἰθίοπες καὶ ἅτε εὐσκοπώτερά τε βάλλοντες καὶ 
οὔπω τῆς τῶν Περσῶν γνώμης συνιέντες δύο πού τινας 
καὶ πλείους διαπείρουσιν, ὥστε τινὰς ὑπὸ ὀξείας καὶ 
ἀπροόπτου τῆς τρώσεως ἐπὶ κεφαλὴν ἀπὸ τῶν τειχῶν εἰς 
τὸ ἐκτός τε καὶ τὸ ὕδωρ σφενδονηθῆναι. </p>
</div>
<div type="section" n="9">
<p><seg type="new-citation"/> Καὶ ἂν <pb/> 
καὶ ἐπὶ πλέον ἐξεκαύθη τὰ τῆς μάχης, τῶν μὲν σὺν φειδοῖ 
κωλυόντων μόνον τῶν δὲ καὶ σὺν ὀργῇ τῶν Αἰθιόπων ἀμυνομένων,
 εἰ μή τις τῶν ἐπὶ δόξης καὶ πρεσβύτης ἤδη Συηναίων
 τοῖς ἐπὶ τοῦ τείχους παραγενόμενος «Ὦ φρενοβλαβεῖς»
 ἔφη «καὶ πρὸς τῶν δεινῶν παραπλῆγες, οὓς εἰς 
δεῦρο ἱκετεύοντες καὶ ἐπικαλούμενοι πρὸς βοήθειαν διετελοῦμεν,
 τούτους ἐλπίδος ἐπέκεινα παραγινομένους ἀπείργομεν;
 οἵ, φίλιοι μὲν ἥκοντες καὶ εἰρηνικὰ διαγγέλλοντες, 
σωτῆρες ἔσονται, πολέμια δὲ διανοούμενοι, ῥᾷστα καὶ προσορμισθέντες
 ἐλαττωθήσονται. </p>
</div>
<div type="section" n="10">
<p><seg type="new-citation"/> Τί δὲ καὶ πλέον εἰ 
τούτους διαχρησόμεθα τοσούτου νέφους ἐκ γῆς καὶ ὕδατος 
κεκυκλωμένου τὴν πόλιν; Ἀλλὰ καὶ προσδεχώμεθα καὶ ὅ τι 
βουλομένοις ἐστὶν ἐκδιδασκώμεθα.» Πᾶσιν εὖ λέγειν ἔδοξεν,
 ἐπῄνει δὲ καὶ ὁ σατράπης· καὶ τοῦ κατηρειπωμένου 
τῇδε κἀκεῖσε μεταστάντες ἐν ἀκινήτοις τοῖς ὅπλοις ἡσύχαζον.
 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Ὡς δὲ ἐκενώθη τὸ μεταπύργιον τῶν ἐφεστώτων 
ὅ τε δῆμος ὀθόναις κατασείων ἐπιτρέπειν τὸν ὅρμον ἐνεδείκνυτο,
 τότε δὴ καὶ οἱ Αἰθίοπες πλησιάσαντες ὥσπερ 
ἀπ' ἐκκλησίας τῶν πορθμείων πρὸς τὸ πολιορκούμενον 
θέατρον τοιάδε ἔλεγον. </p>
</div>
<div type="section" n="2">
<p><seg type="new-citation"/> «Ὦ Πέρσαι καὶ Συηναίων οἱ 
παρόντες, Ὑδάσπης ὁ τῶν πρὸς ἀνατολαῖς καὶ δυσμαῖς 
Αἰθιόπων νυνὶ δὲ καὶ ὑμῶν βασιλεὺς πολεμίους τε ἐκπορθεῖν <pb/> 
οἶδε καὶ ἱκέτας οἰκτείρειν πέφυκε, τὸ μὲν ἀνδρεῖον, τὸ δὲ 
φιλάνθρωπον δοκιμάζων καὶ τὸ μὲν χειρὸς εἶναι στρατιωτικῆς,
 τὸ δὲ ἴδιον τῆς ἑαυτοῦ γνώμης. </p>
</div>
<div type="section" n="3">
<p><seg type="new-citation"/> Ἔχων τε τὸ 
ὑμᾶς εἶναι καὶ μὴ κατ' ἐξουσίαν, ἱκέταις γεγενημένοις 
ἀνίησι τὸν ἐκ τοῦ πολέμου πᾶσιν ὁρώμενον καὶ οὐκ ἀμφίβολον
 κίνδυνον, ἐφ' οἷς ἂν ἄσμενοι τῶν δεινῶν ἀπαλλαγείητε 
τὴν αἵρεσιν οὐκ αὐτὸς ὁρίζων ἀλλ' ὑμῖν ἐπιτρέπων· οὐ 
γὰρ τυραννεῖ τὴν νίκην, ἀλλὰ πρὸς τὸ ἀνεμέσητον διοικεῖ 
τὴν τῶν ἀνθρώπων τύχην.» </p>
</div>
<div type="section" n="4">
<p><seg type="new-citation"/> Πρὸς ταῦτα Συηναῖοι μὲν 
ἀπεκρίναντο σφᾶς τε αὐτοὺς καὶ παῖδας καὶ γυναῖκας ἐπιτρέπειν
 Ὑδάσπῃ χρῆσθαι πρὸς ὅτι βούλοιτο καὶ τὴν πόλιν, 
εἰ περιγένοιτο, ἐγχειρίζειν, ἣν καὶ νῦν ἐν τῷ ἀνελπίστῳ 
σαλεύειν, εἰ μὴ φθαίη τις ἐκ θεῶν καὶ ἐξ Ὑδάσπου μηχανὴ 
σωτηρίας. </p>
</div>
<div type="section" n="5">
<p><seg type="new-citation"/> Ὁ δὲ Ὀροονδάτης τῶν μὲν αἰτίων ἔφη τοῦ 
πολέμου καὶ τῶν ἐπάθλων ἐκστήσεσθαι καὶ τάς τε Φίλας 
τὴν πόλιν καὶ τὰ σμαράγδεια μέταλλα παραχωρήσειν· αὐτὸς 
δὲ ἠξίου μηδεμίαν ὑποστῆναι ἀνάγκην μήτε ἑαυτὸν μήτε 
τοὺς στρατιώτας ἐγχειρίζειν, ἀλλ' εἰ βούλοιτο Ὑδάσπης 
εἰς ὁλόκληρον ἐπιδείκνυσθαι τὸ φιλάνθρωπον, ἐπιτρέπειν 
οὐδὲν λυμαινομένους οὐδὲ χεῖρας ἀνταίροντας ἀποχωρεῖν 
εἰς τὴν Ἐλεφαντίνην· </p>
</div>
<div type="section" n="6">
<p><seg type="new-citation"/> ὡς ἴσον εἶναί οἱ νῦν τε ἀπολέσθαι
 καὶ δοκοῦντα περισῴζεσθαι προδοσίας τοῦ στρατιωτικοῦ
 παρὰ βασιλεῖ τῷ Περσῶν ἁλῶναι· μᾶλλον δὲ καὶ 
χαλεπώτερον, νῦν μὲν ἁπλοῦ καὶ νενομισμένου τυχὸν <pb/> 
ἐπαχθησομένου θανάτου, τότε δὲ ὠμοτάτου καὶ εἰς πικροτάτην
 κόλασιν καινουργουμένου. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Ταῦτα λέγων ὑποδεχθῆναι καὶ δύο Περσῶν εἰς 
τὰ σκάφη παρεκάλει, πρόφασιν ὡς εἰς Ἐλεφαντίνην 
ἀφιξομένους καὶ εἴπερ οἱ κατ' αὐτὴν συνενδιδοῖεν εἰς τὸ 
δουλεύειν οὐδὲ αὐτὸς ἔτι μελλήσειν. </p>
</div>
<div type="section" n="2">
<p><seg type="new-citation"/> Ταῦτ' ἀκούσαντες 
οἱ πρέσβεις ἐπανῄεσαν ἅμα καὶ δύο Περσῶν ἀναλαβόντες, 
καὶ πρὸς τὸν Ὑδάσπην ἅπαντα ἀπήγγελλον. Ὁ δ' ἐπιγελάσας 
καὶ πολλὰ τῆς ἀβελτηρίας τὸν Ὀροονδάτην ἐπιμεμψάμενος, 
εἰ περὶ τῶν ἴσων διαλέγεται ἄνθρωπος ἐπ' ἄλλῳ καὶ οὐκ 
ἐν ἑαυτῷ τὴν ἐλπίδα τοῦ εἶναι καὶ τεθνάναι σαλεύων, 
«Εὔηθες» ἔφη «τὴν ἑνὸς ἄνοιαν τοσούτοις ἐπαγαγεῖν 
ἀπώλειαν.» </p>
</div>
<div type="section" n="3">
<p><seg type="new-citation"/> Καὶ τούς τε ἀπεσταλμένους παρὰ τοῦ 
Ὀροονδάτου βαδίζειν εἰς τὴν Ἐλεφαντίνην ἐπέτρεπεν, ὡς 
οὐδεμιᾶς ὢν φροντίδος εἰ κἀκεῖνοί τι πρὸς ἀντίστασιν 
βουλεύσειαν, καὶ τῶν ἰδίων τοὺς μὲν ἐμφράττειν τὸ διορυγὲν 
τοῦ Νείλου στόμιον, τοὺς δὲ ὥστε ἕτερον κατὰ τὸ χῶμα 
ἐκτέμνειν ἀπεκλήρωσεν, ὡς τῆς τε ἐπιρροῆς κωλυομένης 
καὶ τῆς λιμναζούσης πρὸς τῆς ἐκροῆς κενουμένης θᾶττον 
ἀναψῦξαι τὰ περὶ τὴν Συήνην καὶ εἰς τὸ βάσιμον ἐξικμασθῆναι.
 </p>
</div>
<div type="section" n="4">
<p><seg type="new-citation"/> Οἱ μὲν δὴ ταῦτα προσταχθέντες μικρὰ τοῦ 
ἔργου κατάρξαντες εἰς τὴν ἑξῆς ἐπιτελέσειν ἔμελλον, 
ἑσπέρας αὐτίκα καὶ νυκτὸς προσφάτοις τοῖς προστάγμασιν 
ἐπιγενομένης. <pb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Οἱ δὲ κατὰ τὸ ἄστυ τῆς ἐν χερσὶ καὶ δυνατῆς 
βοηθείας οὐ μεθίεντο, τὴν καὶ παρ' ἐλπίδας ἐνδεχομένην 
σωτηρίαν οὐκ ἀπογινώσκοντες· ἀλλ' οἵ τε τὸν ὑπόγειον 
αὐλῶνα διορύττοντες ἤδη τοῖς χώμασι πλησιάζειν ἐῴκεσαν, 
τὸ ἀπὸ τοῦ τείχους ἐπὶ τὸ χῶμα ταῖς ὄψεσιν ὑποπῖπτον 
διάστημα σχοίνῳ κατὰ τὸ ὄρυγμα συμμετρούμενοι, καὶ τὸ 
πεπτωκὸς ἕτεροι τοῦ τείχους ὑπὸ λαμπτῆρσιν ἀνήγειρον· 
ἦν δὲ ἡ οἰκοδομὴ ῥᾳδία, τῶν λίθων εἰς τὸ ἐντὸς κατὰ τὴν 
πτῶσιν κυλινδηθέντων. </p>
</div>
<div type="section" n="2">
<p><seg type="new-citation"/> Ἐπειδὴ δὲ ἀσφαλῶς ἔχειν τὸ 
παρὸν ᾠήθησαν, οὐδὲ τότε ἀθορύβως διῆγον, ἀλλὰ κατὰ 
μέσας που νύκτας μέρος τι τοῦ χώματος καθ' ὃ τῆς ἑσπέρας 
οἱ Αἰθίοπες τοῦ διορύττειν ἐφήψαντο—εἴτε τῆς γῆς κατ' 
ἐκεῖνο χαύνης τε καὶ ἀκροτήτου σωρευθείσης εἶξε τὸ ὑποκείμενον
 διάβροχον γεγενημένον, εἴτε καὶ τῶν ὑπορυττόντων 
συνενδοῦναι πρὸς τὸ κενὸν τῷ ὑποκειμένῳ παρασχόντων, ἢ 
καὶ τοῦ πρὸς βραχὺ διορυγέντος ταπεινοτέρου πρὸς τῶν ἐργαζομένων
 † ἐπιλαβόντος † ἐπίχυσις αὐξομένου διὰ νυκτὸς 
ἐγένετο τοῦ ὕδατος ὅ, τοῦ ῥαγέντος ἅπαξ ὁδοποιοῦντος, 
ἔλαθε βαθυνόμενον, εἴτε καὶ δαιμονίας ἐπικουρίας θείη τις 
τὸ ἔργον—παρὰ δόξαν ἐκρήγνυται. </p>
</div>
<div type="section" n="3">
<p><seg type="new-citation"/> Καὶ τοσοῦτος 
ἦχος καὶ δοῦπος ἀπετελέσθη, διὰ τῆς ἀκοῆς τὴν διάνοιαν 
ἐκδειμαίνων, ὡς τὸ μὲν συμβὰν ἀγνοεῖν, μέρος δὲ τὸ 
πλεῖστον τῶν τειχῶν καὶ τῆς πόλεως ὑπενηνέχθαι τούς 
τε Αἰθίοπας καὶ αὐτοὺς Συηναίους ὑποπτεύειν. </p>
</div>
<div type="section" n="4">
<p><seg type="new-citation"/> Ἀλλ' <pb/> 
οἱ μὲν ἐν τῷ ἀσφαλεῖ διάγοντες ἐφ' ἡσυχίας ηὐλίζοντο, 
ὡς εἰς ἕω τὸ σαφὲς εἰσόμενοι· οἱ δὲ κατὰ τὴν πόλιν πάντῃ 
τὸ τεῖχος καὶ εἰς κύκλον περιέθεον, τὸ μὲν καθ' αὑτοὺς ἕκαστος
 σῶον ὁρῶντες, ἄλλοι δὲ παρ' ἄλλοις γεγενῆσθαι τὸ πάθος 
εἰκάζοντες, ἄχρι δὴ τὸ ἡμέρας φῶς ἐπιγενόμενον τὴν ἀχλὺν 
τῶν ἀμφιβαλλομένων δεινῶν παρέλυσε, τοῦ τε ῥήγματος 
ἀπόπτου γενομένου καὶ τοῦ ὕδατος ἀθρόον ὑπονοστήσαντος.
 </p>
</div>
<div type="section" n="5">
<p><seg type="new-citation"/> Ἤδη γὰρ καὶ οἱ Αἰθίοπες τὸ ἐποχετεῦον στόμιον
 ἔφραττον καταρράκτας τε ἐκ σανίδων συνηρμοσμένων 
καθιέντες καὶ ξύλων παχέσι κορμοῖς ἔκτοσθεν διερείδοντες 
χοῦν τε ἅμα καὶ φρυγανίτιδα ὕλην συνδέοντες καὶ πολλαὶ 
χιλιάδες ἀθρόον οἱ μὲν ἀπὸ τῆς ὄχθης οἱ δὲ καὶ ἐκ πορθμείων 
ἐπιφοροῦντες. </p>
</div>
<div type="section" n="6">
<p><seg type="new-citation"/> Οὕτω μὲν δὴ τὸ ὕδωρ ὑπενόστησεν· ἦν 
δὲ οὐδ' ὣς πορευτέα παρ' ἀλλήλους οὐδ' ἑκατέροις· ἰλύος 
γὰρ βαθείας ἡ γῆ κατάπλεως ἐγεγόνει καὶ τὴν ἐπιφάνειαν 
ἐξικμάσθαι φαινομένην τέλμα δίυγρον ὑπέτρεχεν ἵππου τε 
ὁμοίως καὶ ἀνδρὸς βάσιν εἰς βυθισμὸν ἐνεδρεῦον. 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ἡμέρας μὲν δὴ δύο που καὶ τρεῖς οὕτω διῆγον, 
ἠνεῳγμέναις μὲν ταῖς πύλαις οἱ Συηναῖοι ὅπλοις δὲ ἀποκειμένοις
 οἱ Αἰθίοπες τὴν εἰρήνην ἐπισημαίνοντες. Καὶ ἦν 
τὸ γινόμενον ἀνακωχή τις ἀνεπίμικτος, οὔτε φρουρᾶς ἔτι <pb/> 
παρ' οὐδετέροις σπουδαζομένης καὶ πλέον τῶν κατὰ τὴν 
πόλιν εὐπαθείαις ἑαυτοὺς ἐκδεδωκότων. </p>
</div>
<div type="section" n="2">
<p><seg type="new-citation"/> Καὶ γάρ πως 
συνέπεσε καὶ τὰ Νειλῷα τότε, τὴν μεγίστην παρ' Αἰγυπτίοις
 ἑορτήν, ἐνεστηκέναι, κατὰ τροπὰς μὲν τὰς θερινὰς 
μάλιστα καὶ ὅτε ἀρχὴν τῆς αὐξήσεως ὁ ποταμὸς ἐμφαίνει 
τελουμένην, ὑπὲρ πάσας δὲ τὰς ἄλλας πρὸς Αἰγυπτίων 
σπουδαζομένην δι' αἰτίαν τοιάνδε. </p>
</div>
<div type="section" n="3">
<p><seg type="new-citation"/> Θεοπλαστοῦσι τὸν 
Νεῖλον Αἰγύπτιοι καὶ κρειττόνων τὸν μέγιστον ἄγουσιν, 
ἀντίμιμον οὐρανοῦ τὸν ποταμὸν σεμνηγοροῦντες οἷα δὴ δίχα 
νεφώσεων καὶ ὑετῶν ἀερίων τὴν ἀρουμένην αὐτοῖς ἄρδοντος 
καὶ εἰς ἔτος ἀεὶ τεταγμένως ἐπομβρίζοντος· καὶ ταυτὶ μὲν 
ὁ πολὺς λεώς. </p>
</div>
<div type="section" n="4">
<p><seg type="new-citation"/> Ἃ δὲ ἐκθειάζουσιν, ἐκεῖνα· τοῦ εἶναι 
καὶ ζῆν ἀνθρώπους τὴν ὑγρᾶς τε καὶ ξηρᾶς οὐσίας σύνοδον 
αἰτίαν μάλιστα νομίζουσι, τὰ ἄλλα στοιχεῖα τούτοις συνυπάρχειν
 τε καὶ συναναφαίνεσθαι λέγοντες, καὶ τὴν μὲν 
ὑγρὰν τὸν Νεῖλον, θατέραν δὲ τὴν γῆν τὴν αὑτῶν ἐμφαίνειν. 
Καὶ ταυτὶ μὲν δημοσιεύουσι, πρὸς δὲ τοὺς μύστας Ἶσιν 
τὴν γῆν καὶ Ὄσιριν τὸν Νεῖλον καταγγέλλουσι, τὰ πράγματα 
τοῖς ὀνόμασι μεταλαμβάνοντες. </p>
</div>
<div type="section" n="5">
<p><seg type="new-citation"/> Ποθεῖ γοῦν ἀπόντα ἡ 
θεὸς καὶ χαίρει συνόντι καὶ μὴ φαινόμενον αὖθις θρηνεῖ 
καὶ ὡς δή τινα πολέμιον τὸν Τυφῶνα ἐχθραίνει, φυσικῶν 
τινῶν, οἶμαι, ἀνδρῶν καὶ θεολόγων πρὸς μὲν τοὺς βεβήλους 
τὰς ἐγκατεσπαρμένας τούτοις ὑπονοίας μὴ παραγυμνούντων, <pb/> 
ἀλλ' ἐν εἴδει μύθου προκατηχούντων, τοὺς δὲ ἐποπτικωτέρους
 καὶ ἀνακτόρων ἐντὸς τῇ πυρφόρῳ τῶν ὄντων 
λαμπάδι φανότερον τελούντων. 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Τοῦτό τοι καὶ ἡμῖν εὐμένεια μὲν εἴη τῶν εἰρημένων, 
τὰ μυστικώτερα δὲ ἀρρήτῳ σιγῇ τετιμήσθω, τῶν κατὰ 
Συήνην ἑξῆς περαινομένων. </p>
</div>
<div type="section" n="2">
<p><seg type="new-citation"/> Τῆς γὰρ δὴ τῶν Νειλῴων 
ἑορτῆς ἐνεστηκυίας οἱ μὲν ἐγχώριοι πρὸς θυσίαις τε καὶ 
τελεταῖς ἦσαν τοῖς μὲν σώμασιν ἐπὶ περιεστηκόσι δεινοῖς 
κάμνοντες ταῖς ψυχαῖς δὲ τῆς περὶ τὸ θεῖον εὐσεβείας ἐκ 
τῶν ἐνόντων οὐκ ἀμνημονοῦντες· ὁ δὲ Ὀροονδάτης μέσας 
νύκτας ἐπιτηρήσας, πρὸς ὕπνον βαθὺν τῶν Συηναίων ὑπὸ 
τῆς εὐωχίας τετραμμένων, ὑπεξάγει τὸν στρατόν, ὥραν τε 
μίαν καὶ πύλην καθ' ἣν ἔδει ποιήσασθαι τὴν ἔξοδον κρύφα 
τοῖς Πέρσαις προπαραγγείλας. </p>
</div>
<div type="section" n="3">
<p><seg type="new-citation"/> Ἐπέσταλτο δὲ ἑκάστῳ 
δεκάρχῃ ἵππους μὲν καὶ ὑποζύγια κατὰ χώραν ἐᾶν πρός 
τε δυσχερείας ἀπαλλαγὴν καὶ τοῦ μή τινα πρὸς τὸν τάραχον 
αἴσθησιν γενέσθαι τῶν δρωμένων, τὰ ὅπλα δὲ ἀναλαβόντας 
μόνα καὶ δοκίδα ἢ σανίδα πορισαμένους ἐπάγεσθαι. 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ἐπεὶ δὲ ἠθροίσθησαν καθ' ἣν προείρητο πύλην, 
ἐγκάρσια τῷ πηλῷ τὰ ξύλα ἅπερ ἑκάστη δεκὰς ἐπήχθιστο 
ἐπιβάλλων καὶ ἀλλήλων ἐχόμενα συντιθείς, τῶν κατόπιν 
ἀεὶ τοῖς ἡγουμένοις μεταδιδόντων, οἷον διὰ ζεύγματος <pb/> 
ῥᾷστά τε καὶ τάχιστα διεβίβασε τὸ πλῆθος. </p>
</div>
<div type="section" n="2">
<p><seg type="new-citation"/> Καὶ λαβόμενος
 τῆς ἐστερεωμένης τούς τε Αἰθίοπας οὐδὲν προϊδομένους
 οὐδὲ φροντίδα τῆς φυλακῆς πεποιημένους ἀλλ' 
ἀπρονοήτως καθεύδοντας διαλαθὼν ἐπὶ τὴν Ἐλεφαντίνην 
ὡς δρόμου τε εἶχε καὶ ἄσθματος καθ' ἓν τὸν στρατὸν 
ἦγεν, ἀκώλυτός τε εἰσέφρησεν εἰς τὴν πόλιν, τῶν ἐκ τῆς 
Συήνης προαπεσταλμένων δύο Περσῶν (οὕτω πρὸς αὐτοὺς 
συντεταγμένον) ἐπιτηρούντων ὅσαι νύκτες τὴν ἔφοδον 
κἀπειδὴ τὸ συγκείμενον ἀνεφθέγξαντο σύμβολον παραχρῆμα 
τὰς πύλας ἀναπετασάντων. </p>
</div>
<div type="section" n="3">
<p><seg type="new-citation"/> Ἤδη δὲ ἡμέρας ὑποφαινούσης
 οἱ Συηναῖοι τὸν δρασμὸν ἐγνώριζον, τὰ μὲν 
πρῶτα κατ' οἶκον τὸν ἴδιον ἕκαστος τοὺς ἐπεξενωμένους 
Περσῶν οὐχ ὁρῶντες, εἶτα καὶ κατὰ συλλόγους συνιστάμενοι, 
καὶ τέλος καὶ τὸ ζεῦγμα ἐποπτεύοντες. Αὖθις οὖν εἰς 
ἀγωνίαν καθίσταντο καὶ δευτέρων ἀδικημάτων ἔγκλημα 
προσεδέχοντο βαρύτερον ὡς ἐπὶ φιλανθρωπίᾳ τοσαύτῃ γεγονότες
 ἄπιστοι καὶ τὸν δρασμὸν τοῖς Πέρσαις συνεργήσαντες.
 </p>
</div>
<div type="section" n="4">
<p><seg type="new-citation"/> Ἔγνωσαν οὖν πανδημεὶ τῆς πόλεως ἐξορμήσαντες 
ἐγχειρίζειν ἑαυτοὺς τοῖς Αἰθίοψι καὶ ὅρκοις πιστοῦσθαι 
τὴν ἄγνοιαν, εἴ πως εἰς ἔλεον ἐπικλασθεῖεν. Ἀθροίσαντες 
οὖν πᾶσαν ἡλικίαν καὶ κλάδους εἰς ἱκετηρίαν ἀναλαβόντες 
κηρούς τε καὶ δᾷδας ἁψάμενοι καὶ τὰ ἱερὰ † γένη † καὶ 
ἕδη τῶν θεῶν ὥσπερ κηρύκεια προβεβλημένοι διά τε τοῦ 
ζεύγματος ὡς τοὺς Αἰθίοπας ἐλθόντες, ἱκέται πόρρωθεν 
γονυπετοῦντες ἐκάθηντο καὶ ὑφ' ἓν σύνθημα καὶ φωνὴν 
γοώδη μίαν ἐλεεινὴν ὀλολυγὴν ἱέντες ἱκέτευον. </p>
</div>
<div type="section" n="5">
<p><seg type="new-citation"/> Οἰκτιζόμενοι
 δὲ πλέον, τὰ νεογνὰ τῶν βρεφῶν ἐπὶ γῆς προκαταβάλλοντες <pb/>
 φέρεσθαι ὡς ἔτυχε μεθῆκαν, διὰ τῆς ἀνυπόπτου 
καὶ ἀνυπαιτίου μοίρας τὸ θυμούμενον τῶν Αἰθιόπων προμαλάσσοντες.
 </p>
</div>
<div type="section" n="6">
<p><seg type="new-citation"/> Τὰ βρέφη δὲ ὑπὸ πτοίας τε ἅμα καὶ 
ἀγνοίας τῶν πραττομένων τοὺς μὲν φύντας καὶ τρέφοντας, 
τάχα που τὴν ἄπειρον ἀποτρεπόμενα βοήν, ὑπέφευγεν, 
ἐπὶ δὲ τὴν ἄγουσαν ὡς τοὺς πολεμίους τὰ μὲν εἷρπε, τὰ 
δὲ ψελλιζόμενα τὴν βάσιν καὶ κλαυθμυριζόμενα ἐπαγωγὸν 
ἐφέρετο, καθάπερ σχεδιαζούσης ἐν αὐτοῖς τὴν ἱκεσίαν τῆς 
τύχης. 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Ὁ δὲ Ὑδάσπης ταῦτα ὁρῶν καὶ τὴν πάλαι ἱκεσίαν
 ἐπιτείνειν αὐτοὺς καὶ εἰς τὸ παντελὲς ἐξομολογεῖσθαι 
οἰηθείς, ἀποστείλας ἠρώτα τί βούλοιντο καὶ ὅπως μόνοι 
καὶ οὐ μετὰ τῶν Περσῶν ἥκοιεν. </p>
</div>
<div type="section" n="2">
<p><seg type="new-citation"/> Οἱ δὲ πάντα ἔλεγον, 
τὸν δρασμὸν τῶν Περσῶν, τὸ ἑαυτῶν ἀνυπαίτιον, τὴν 
πάτριον ἑορτήν, καὶ ὡς πρὸς θεραπείαν τῶν κρειττόνων 
ὄντας καὶ πρὸς τῆς εὐωχίας ἀφυπνωμένους διαλάθοιεν, 
ἴσως ἂν διαδράντες καὶ εἰδότων καὶ γυμνῶν τοὺς ἐνόπλους 
κωλύειν ἀδυνατούντων. </p>
</div>
<div type="section" n="3">
<p><seg type="new-citation"/> Ὁ δὴ οὖν Ὑδάσπης, τούτων 
πρὸς αὐτὸν ἀπαγγελθέντων, ὑποτοπήσας, ὅπερ ἦν, ἀπάτην 
τινὰ καὶ ἐνέδραν πρὸς τοῦ Ὀροονδάτου γενησομένην, τοὺς 
ἱερέας μόνους μετακαλεσάμενος καὶ τοῖς ἀγάλμασι τῶν 
θεῶν ἃ συνεπήγοντο πρὸς τὸ μᾶλλον καταιδέσαι προσκυνήσας,
 εἴ τι πλέον ἔχοιεν ἀναδιδάσκειν περὶ τῶν Περσῶν <pb/> 
ἐπυνθάνετο καὶ ὅποι μὲν ὥρμησαν, τίνι δὲ θαρσεῖν ἔχουσιν 
ἢ τίσιν ἐπιχειρήσουσιν. </p>
</div>
<div type="section" n="4">
<p><seg type="new-citation"/> Οἱ δὲ τὰ μὲν ἄλλα ἀγνοεῖν 
ἔφασαν, εἰκάζειν δὲ εἰς τὴν Ἐλεφαντίνην ὡρμηκέναι, τοῦ 
πλείστου στρατοῦ κατ' ἐκείνην συνειλεγμένου καὶ τοῦ 
Ὀροονδάτου τοῖς τε ἄλλοις καὶ πλέον τοῖς καταφράκτοις 
ἱππεῦσιν ἐπανέχοντος. 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Ταῦτα εἰπόντων καὶ εἰσιέναι εἰς τὴν πόλιν ὡς 
ἰδίαν καὶ μεθεῖναι τῆς κατ' αὐτῶν ὀργῆς ἱκετευόντων, τὸ 
μὲν παρελθεῖν αὐτὸς εἰς τὴν πόλιν τὸ παρὸν ὁ Ὑδάσπης 
οὐκ ἐδοκίμαζε, δύο δὲ φάλαγγας ὁπλιτῶν εἰσπέμψας εἰς 
ἀπόπειράν τε ὑποπτευομένης ἐνέδρας καί, εἰ μηδὲν εἴη 
τοιοῦτον, εἰς φρουρὰν τῆς πόλεως, τούς τε Συηναίους ἐπὶ 
χρησταῖς ταῖς ὑποσχέσεσιν ἀποπέμψας αὐτὸς εἰς τάξιν 
καθίστη τὸν στρατὸν ὡς ἢ δεξόμενος ἐπιόντας τοὺς Πέρσας 
ἢ καθυστεροῦσιν ἐπελευσόμενος. </p>
</div>
<div type="section" n="2">
<p><seg type="new-citation"/> Καὶ οὔπω πᾶν διετέτακτο
 καὶ σκοποὶ προσελαύνοντες ἔφοδον τῶν Περσῶν 
εἰς μάχην ἐκτεταγμένων ἐμήνυον. Ὁ γὰρ Ὀροονδάτης τὴν 
μὲν ἄλλην στρατιὰν εἰς τὴν Ἐλεφαντίνην ἀθροίζεσθαι διατεταγμένος,
 αὐτὸς δὲ, ὅτε τοὺς Αἰθίοπας ἐπιόντας παρ' 
ἐλπίδα κατώπτευεν, εἰσδραμεῖν σὺν ὀλίγοις εἰς τὴν Συήνην 
ἀναγκασθεὶς καὶ τοῖς χώμασιν ἀποτειχισθείς, σωτηρίαν τε 
αἰτήσας καὶ καθ' ὑπόσχεσιν τοῦ Ὑδάσπου λαβὼν ἀπιστότατος 
ἀνθρώπων γίνεται· </p>
</div>
<div type="section" n="3">
<p><seg type="new-citation"/> καὶ δύο Περσῶν ἅμα τοῖς Αἰθίοψι 
περαιωθῆναι παρασκευάσας δῆθεν ὡς τὴν γνώμην τῶν κατὰ <pb/> 
τὴν Ἐλεφαντίνην, ἐφ' οἷς ἂν ἕλοιντο διαλύσασθαι πρὸς 
Ὑδάσπην, μαθησομένους ἐξέπεμπε, τὸ δ' ἀληθές, εἰ παρασκευάζεσθαι
 πρὸς μάχην προαιροῦνται ὅταν αὐτός ποτε 
διαδρᾶναι δυνηθῇ. </p>
</div>
<div type="section" n="4">
<p><seg type="new-citation"/> Καὶ τὸ τῆς γνώμης ἄπιστον εἰς 
ἔργον ἦγεν, ηὐτρεπισμένους τε καταλαβὼν αὐτίκα ἐξῆγεν 
οὐδὲ εἰς βραχὺ τὴν ἔφοδον ὑπερθέμενος, ἀλλὰ τῷ τάχει 
τὴν παρασκευήν, ὡς ἐδόκει, τῶν ἐναντίων ὑποτεμνόμενος. 
<lb/> </p>
</div>
</div>
<div type="chapter" n="14">
<div type="section" n="1">
<p rend="indent(1)">Ἤδη γοῦν παραταττόμενος ἑωρᾶτο κόμπῳ τε 
Περσικῷ τὰς ὄψεις προκαταλαμβάνων καὶ ἀργυροῖς τε καὶ 
ἐπιχρύσοις τοῖς ὅπλοις τὸ πεδίον καταστράπτων· ἄρτι γὰρ 
ἀνίσχοντος ἡλίου καὶ τὴν ἀκτῖνα κατὰ πρόσωπον τοῖς 
Πέρσαις ἐπιβάλλοντος, μαρμαρυγή τις ἄφραστος καὶ εἰς 
τοὺς πορρωτάτω διερριπίζετο, τῆς πανοπλίας οἰκεῖον σέλας 
ἀνταυγαζούσης. </p>
</div>
<div type="section" n="2">
<p><seg type="new-citation"/> Τὸ μὲν οὖν δεξιὸν κέρας αὐτῷ Περσῶν
 τε καὶ Μήδων τὸ γνήσιον ἐπεῖχε, τῶν μὲν ὁπλιτῶν 
ἡγουμένων τῶν δὲ ὅσοι τοξόται κατόπιν ἐφεπομένων, ὡς 
ἂν γυμνοὶ πανοπλίας ὄντες ἀσφαλέστερον βάλλοιεν ὑπὸ 
τοῖς ὁπλίταις προασπιζόμενοι· τὴν δὲ Αἰγυπτίων τε καὶ 
Λιβύων χεῖρα καὶ τὴν ξενικὴν ἅπασαν εἰς τὸ ἀριστερὸν 
κατένεμεν, ἀκοντιστὰς καὶ τούτοις καὶ σφενδονήτας παραζεύξας
 ἐκδρομάς τε ποιεῖσθαι καὶ εἰσακοντίζειν ἐκ πλαγίων
 ὁρμωμένους ἐπιστείλας. </p>
</div>
<div type="section" n="3">
<p><seg type="new-citation"/> Αὐτὸς δὲ τὸ μέσον κατελάμβανεν,
 ἅρματός τε δρεπανηφόρου λαμπρῶς ἐπιβεβηκὼς 
καὶ ὑπὸ τῆς ἑκατέρωθεν φάλαγγος εἰς ἀσφάλειαν δορυφορούμενος
 τοὺς καταφράκτους ἱππέας μόνους ἑαυτοῦ προέταττεν,
 οἷς δὴ καὶ πλέον θαρσήσας τὴν μάχην ἀπετόλμησε· <pb/> 
καὶ γὰρ οὖν καὶ ἔστιν ἥδε ἡ φάλαγξ Περσῶν ἀεὶ τὸ μαχιμώτατον
 καὶ οἱονεὶ τεῖχος ἀρραγὲς τοῦ πολέμου προβαλλόμενον.
 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Τρόπος δὲ αὐτοῖς πανοπλίας τοιόσδε· ἀνὴρ ἔκκριτος
 καὶ σώματος ἰσχὺν ἐπίλεκτος κράνος μὲν ὑπέρχεται 
συμφυές τε καὶ μονήλατον καὶ ὄψιν ἀνδρὸς εἰς ἀκρίβειαν 
ὥσπερ τὰ προσωπεῖα σοφιζόμενον· τούτῳ δὲ ἐκ κορυφῆς εἰς 
αὐχένα πάντα πλὴν τῶν ὀφθαλμῶν εἰς τὸ διοπτεύειν σκεπόμενος,
 τὴν μὲν δεξιὰν κοντῷ μείζονι λόγχης ὁπλίζει τὴν 
λαιὰν δὲ εἰς τὸν χαλινὸν ἀσχολεῖ· κοπίδα δὲ ὑπὸ τὴν πλευρὰν 
παρηρτημένος οὐ τὰ στέρνα μόνον ἀλλὰ καὶ σῶμα τὸ ἄλλο 
ἅπαν τεθωράκισται. </p>
</div>
<div type="section" n="2">
<p><seg type="new-citation"/> Ἐργασία δὲ τοῦ θώρακος τοιάδε· 
σκυτάλας χαλκᾶς τε καὶ σιδηρᾶς ὅσον σπιθαμιαίας πανταχόθεν
 εἰς σχῆμα τετράγωνον ἐλάσαντες καὶ ἄλλην ἐπ' ἄλλῃ 
κατ' ἄκρα τῶν πλευρῶν ἐφαρμόσαντες, ὡς τῇ κατωτέρᾳ τὴν 
ὑπερκειμένην ἀεὶ καὶ τῇ πλαγίᾳ τὴν παρακειμένην κατὰ τὸ 
συνεχὲς ἐπιβαίνειν, καὶ ῥαφαῖς ὑπὸ τὰς ἐπιπτυχὰς τὴν 
συμπλοκὴν ἀγκιστρώσαντες, χιτῶνά τινα φολιδωτὸν ἀπεργάζονται
 προσπίπτοντα μὲν ἀλύπως τῷ σώματι καὶ πάντῃ 
περιφυόμενον περιγράφοντα δὲ μέλος ἕκαστον καὶ πρὸς τὸ 
ἀκώλυτον τῆς κινήσεως συστελλόμενόν τε καὶ συνεκτεινόμενον.
 </p>
</div>
<div type="section" n="3">
<p><seg type="new-citation"/> Ἔστι γὰρ χειριδωτὸς ἀπ' αὐχένος εἰς γόνυ 
καθειμένος, μόνοις τοῖς μηροῖς καθ' ὃ τῶν ἱππείων νώτων 
ἐπιβαίνειν ἀνάγκη διαστελλόμενος. Ὁ μὲν δὴ θώραξ τοιοῦτος,
 ἀντίτυπόν τι βελῶν χρῆμα καὶ πρὸς πᾶσαν τρῶσιν 
ἀπομαχόμενον· ἡ κνημὶς δὲ ἀπ' ἄκρων ταρσῶν εἰς γόνυ 
διήκει συνάπτουσα πρὸς τὸν θώρακα. </p>
</div>
<div type="section" n="4">
<p><seg type="new-citation"/> Παραπλησίᾳ δὲ <pb/> 
σκευῇ καὶ τὸν ἵππον περιφράττουσι, τούς τε πόδας κνημῖσι
 περιδέοντες καὶ προμετωπιδίοις τὴν κεφαλὴν δι' ὅλου 
σφηκοῦντες ἐκ νώτων τε ἐπὶ γαστέρα καθ' ἑκατέραν πλευρὰν
 σκέπασμα σιδηρόπλοκον ἀπαιωροῦντες ὡς ὁπλίζειν τε 
ἅμα καὶ τῇ λαγαρότητι μὴ ἐμποδίζειν τοὺς δρόμους. </p>
</div>
<div type="section" n="5">
<p>Οὕτως ἐσκευασμένον καὶ οἷον ἐμβεβλημένον περιβαίνει 
τὸν ἵππον, οὐκ αὐτὸς ἐφαλλόμενος, ἀλλ' ἑτέρων διὰ τὸ 
ἄχθος ἀνατιθεμένων. Κἀπειδὰν ὁ καιρὸς ἥκῃ τῆς μάχης 
ἐφεὶς τὸν χαλινὸν τῷ ἵππῳ καὶ μυωπίσας παντὶ τῷ ῥοθίῳ 
κατὰ τῶν ἐναντίων ἵεται σιδηροῦς τις ἀνὴρ φαινόμενος ἢ 
καὶ σφυρήλατος ἀνδριὰς κινούμενος. </p>
</div>
<div type="section" n="6">
<p><seg type="new-citation"/> Ὁ κοντὸς δὲ τὰ 
μὲν πρὸς τῇ αἰχμῇ κατὰ πολὺ καὶ εἰς εὐθὺ προβέβληται, 
δεσμῷ πρὸς τὸν αὐχένα τὸν ἵππειον ἀνεχόμενος, τὸν οὐρίαχον
 δὲ βρόχῳ πρὸς τοῖς ἱππείοις μηροῖς ἐξήρτηται, μὴ 
εἴκων ἐν ταῖς συμβολαῖς ἀλλὰ συνεργῶν τῇ χειρὶ τοῦ ἱππέως 
εὐθυνούσῃ μόνον τὴν βολὴν, αὐτοῦ δὲ ἐπιτείνοντος καὶ 
πρὸς τὸ σφοδρότερον τῆς τρώσεως ἀντερείδοντος, τῇ ῥύμῃ 
γοῦν διαπείρει πάντα τὸν ὑποπίπτοντα καὶ μιᾷ πληγῇ δύο 
που φέρει πολλάκις ἀναρτήσας. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Τοιοῦτον ἔχων τὸ ἱππικὸν ὁ σατράπης καὶ οὕτω 
τὸ Περσικὸν διατάξας ἐπῄει ἀντιμέτωπος κατὰ νώτων ἀεὶ 
τὸν ποταμὸν ποιούμενος καὶ πλήθει κατὰ πολὺ τῶν Αἰθιόπων
 λειπόμενος τῷ ὕδατι τὴν κύκλωσιν ἀπετείχιζεν. </p>
</div>
<div type="section" n="2">
<p>Ἀντεπῆγε δὲ καὶ ὁ Ὑδάσπης τοῖς μὲν ἐπὶ τοῦ δεξιοῦ <pb/> 
κέρως Πέρσαις τε καὶ Μήδοις τοὺς ἐκ Μερόης ἀντιτάττων, 
ἄνδρας ὁπλομάχους τε καὶ τῆς κατασυστάδην χειρονομίας 
ἐπιστήμονας· τοὺς δὲ ἐκ τῆς Τρωγλοδυτικῆς καὶ τοὺς τῇ 
κινναμωμοφόρῳ προσοίκους, εὐσταλεῖς τε τὴν ὅπλισιν καὶ 
ποδώκεις καὶ τοξείαν ἀρίστους, τοῖς κατὰ τὸ λαιὸν τῶν 
ἐναντίων σφενδονήταις τε καὶ ἀκοντισταῖς παρενοχλήσοντας
 ἀπεκλήρωσε. </p>
</div>
<div type="section" n="3">
<p><seg type="new-citation"/> Τὸ δὲ μεσεῦον τοῦ Περσικοῦ τοῖς 
καταφράκτοις μεγαλαυχούμενον καταμαθών, ἑαυτόν τε καὶ 
τοὺς περὶ αὑτὸν πυργοφόρους ἐλέφαντας ἀντέταξε, τὸ 
Βλεμμύων καὶ Σηρῶν ὁπλιτικὸν προτάξας καὶ ἃ χρὴ 
πράττειν παρὰ τὸ ἔργον ἐπιστείλας. 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Ἀρθέντων δὲ ἑκατέρωθεν τῶν σημείων καὶ τοῦ 
μὲν Περσικοῦ διὰ σαλπίγγων ῥόμβοις δὲ καὶ τυμπάνοις τῶν 
Αἰθιόπων τὴν μάχην ἐπισημαινόντων, ὁ μὲν Ὀροονδάτης 
ἐμβοήσας δρόμῳ τὰς φάλαγγας ἐπῆγε· ὁ δὲ Ὑδάσπης τὰ 
μὲν πρῶτα σχολαίτερον ἀντεπιέναι προσέταττε βάσιν ἐκ 
βάσεως ἡσυχῇ παραμείβοντας, τῶν τε ἐλεφάντων ἕνεκεν 
ὅπως ἂν μὴ ἀπολειφθεῖεν τῶν προμάχων καὶ ἅμα τὴν ῥύμην 
τῶν ἱππέων τῷ μεταξὺ προϋπεκλύων. </p>
</div>
<div type="section" n="2">
<p><seg type="new-citation"/> Ἐπεὶ δὲ βολῆς 
ἐντὸς ἤδη καθίσταντο καὶ τοὺς καταφράκτους ἐρεθίζοντας 
τὴν ἵππον εἰς τὴν ἐπέλασιν οἱ Βλέμμυες κατέμαθον, τὰ 
προστεταγμένα πρὸς τοῦ Ὑδάσπου ἔπραττον καὶ τοὺς Σῆρας 
ὥσπερ προκώλυμα εἶναι καὶ προασπίζειν τῶν ἐλεφάντων 
καταλιπόντες αὐτοὶ πολὺ τῶν τάξεων προπηδήσαντες ὡς 
τάχους εἶχον ἐπὶ τοὺς καταφράκτους ὥρμησαν, μανίας 
ἔμφασιν τοῖς ὁρῶσι παριστάντες, οὕτως ὀλίγοι πρὸς πλείονας
 καὶ πρὸς οὕτω πεφραγμένους προεφορμήσαντες. <pb/> </p>
</div>
<div type="section" n="3">
<p>Οἱ Πέρσαι δὲ πλέον ἢ πρότερον ἐφέντες τοῖς ἵπποις 
ἐπήλαυνον, ἕρμαιον τὸ ἐκείνων θράσος ποιούμενοι καὶ ὡς 
αὐτίκα καὶ παρὰ τὴν πρώτην ἐμβολὴν ἀναρπασόμενοι. 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Τότε οἱ Βλέμμυες εἰς χεῖρας ἤδη συμπίπτοντες 
καὶ μόνον οὐ ταῖς αἰχμαῖς ἐγχρίμπτοντες ἀθρόον καὶ καθ' 
ἓν σύνθημα ὑπώκλασάν τε καὶ ὑπεδύοντο τοῖς ἵπποις, γόνυ 
μὲν θάτερον τῇ γῇ προσερείδοντες κεφαλὴν δὲ καὶ νῶτα 
† ταῖς μὲν οὐδὲν ἢ † μόνον οὐ πατούμενοι. </p>
</div>
<div type="section" n="2">
<p><seg type="new-citation"/> Παράδοξον 
δὲ ἔδρων καὶ ἐλυμαίνοντο τὴν ἵππον ὑπὸ τὴν γαστέρα κατὰ 
τὴν διεξέλασιν τοῖς ξίφεσιν ἀνακόπτοντες· ὥστε ἔπιπτον 
μὲν οὐκ ὀλίγοι, τῶν ἵππων πρὸς τὴν ἀλγηδόνα τῶν χαλινῶν
 ὑπερορώντων καὶ τοὺς ἀναβάτας ἀποσειομένων, οὓς 
κορμηδὸν κειμένους οἱ Βλέμμυες ὑπὸ τοὺς μηροὺς ἀνέτεμνον·
 ἀκίνητος γὰρ Περσῶν κατάφρακτος τοῦ χειραγωγήσοντος
 ἀμοιρήσας. </p>
</div>
<div type="section" n="3">
<p><seg type="new-citation"/> Ὅσοι δὲ ἀτρώτοις τοῖς ἵπποις 
συνηνέχθησαν, ἐπὶ τοὺς Σῆρας ἐφέροντο· οἱ δὲ ἐπειδὴ 
μόνον ἐπλησίαζον κατόπιν ἑαυτοὺς τῶν ἐλεφάντων ὑπέστελλον
 ὥσπερ ἐπὶ λόφον ἢ φρούριον τὸ ζῷον καταφεύγοντες. 
Ἐνταῦθα πολὺς φόνος καὶ ὀλίγου παντελὴς συνέπιπτε τοῖς 
ἱππεῦσι. </p>
</div>
<div type="section" n="4">
<p><seg type="new-citation"/> Οἵ τε γὰρ ἵπποι πρὸς τὸ ἄηθες τῆς τῶν ἐλεφάντων
 ὄψεως ἀθρόον παραγυμνωθείσης καὶ τῷ μεγέθει 
[ξενίζοντι τῆς θέας] τὸ φοβερὸν ἐπιφερούσης οἱ μὲν παλινδρομοῦντες
 οἱ δὲ ἐν ἀλλήλοις συνταραττόμενοι τὴν τάξιν 
τῆς φάλαγγος τάχιστα παρέλυον· </p>
</div>
<div type="section" n="5">
<p><seg type="new-citation"/> οἵ τε ἐπὶ τῶν ἐλεφάντων <pb/>
 κατὰ τοὺς πύργους (ἓξ μὲν ἕκαστον κατειληφότες 
δύο δὲ κατὰ πλευρὰν ἑκάστην ἐκτοξεύοντες, τῆς ἐπ' οὐρὰν 
μόνης εἰς τὸ ἄπρακτον σχολαζούσης) οὕτω δή τι συνεχές 
τε καὶ ἐπίσκοπον ὥσπερ ἐξ ἀκροπόλεως τῶν πύργων ἔβαλλον
 ὥστε εἰς νέφους φαντασίαν τὴν πυκνότητα παραστῆναι 
τοῖς Πέρσαις, 
</p>
</div>
<div type="section" n="6">
<p><seg type="new-citation"/> καὶ πλέον ὅτε τοὺς ὀφθαλμοὺς μάλιστα 
τῶν ἐναντίων σκοποὺς οἱ Αἰθίοπες ποιούμενοι, καθάπερ 
οὐκ ἐκ τῶν ἴσων πολεμοῦντες ἀλλ' εὐστοχίας ἀγώνισμα 
προθέντες, οὕτως ἀδιαπτώτως ἐτύγχανον ὥστε οἱ διαπεπαρμένοι
 τοῖς βέλεσιν ἐφέροντο σὺν οὐδενὶ κόσμῳ διὰ τοῦ 
πλήθους καθάπερ αὐλοὺς τοὺς ὀιστοὺς τῶν ὀφθαλμῶν προβεβλημένοι.
 </p>
</div>
<div type="section" n="7">
<p><seg type="new-citation"/> Εἰ δέ τινας ὑπὸ ῥύμης τοῦ δρόμου μὴ 
κατασχεθέντες οἱ ἵπποι καὶ ἄκοντας ὑπεξαγαγόντες εἰς 
τοὺς ἐλέφαντας ἐνέβαλλον καὶ οὕτως οἱ μὲν αὐτοῦ κατανηλίσκοντο
 ὑπὸ [τε] τῶν ἐλεφάντων ἀνερευγόμενοι καὶ 
πατούμενοι οἱ δὲ ὑπό τε τῶν Σηρῶν ὑπό τε τῶν Βλεμμύων 
ὥσπερ ἐκ λόχου τοῦ ἐλέφαντος ἐκδρομάς τε ποιουμένων 
καὶ τοὺς μὲν καὶ τιτρώσκειν εὐστοχούντων τοὺς δὲ κατὰ 
συμπλοκὴν ἀπὸ τῶν ἵππων εἰς γῆν ὠθούντων. </p>
</div>
<div type="section" n="8">
<p><seg type="new-citation"/> Ὅσοι δὲ 
καὶ διεδίδρασκον ἄπρακτοι καὶ οὐδὲν δράσαντες τοὺς ἐλέφαντας
 ἀπεχώρουν· τὸ γὰρ θηρίον πέφρακται μὲν καὶ 
σιδήρῳ παραγινόμενον εἰς μάχην καὶ ἄλλως δὲ πρὸς τῆς 
φύσεως τὴν δορὰν ἐστόμωται, στερεμνίου φολίδος τὴν ἐπιφάνειαν
 ἐπιτρεχούσης καὶ πᾶσαν αἰχμὴν τῷ ἀντιτύπῳ 
θραυούσης. <pb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Τραπέντων δὲ ἅπαξ εἰς φυγὴν τῶν ὑπολειπομένων
 αἴσχιστα δὴ πάντων ὁ σατράπης Ὀροονδάτης, τὸ 
μὲν ἅρμα ἐγκαταλιπὼν ἵππου δὲ τῶν Νισαίων ἐπιβάς, διεδίδρασκεν,
 ἀγνοούντων ταῦτα τῶν κατὰ τὸ ἀριστερὸν κέρας 
Αἰγυπτίων τε καὶ Λιβύων καὶ σὺν εὐτολμίᾳ πάσῃ τὴν μάχην 
συμφερομένων καὶ πασχόντων μὲν πλείονα ἢ δρώντων καρτερικῷ
 δὲ λήματι τὰ δεινὰ ὑπομενόντων. </p>
</div>
<div type="section" n="2">
<p><seg type="new-citation"/> Οἱ γὰρ ἐκ 
τῆς κινναμωμοφόρου κατ' αὐτοὺς τεταγμένοι δεινῶς πιεζοῦντες
 πολλὴν ἀπορίαν παρεῖχον, ἐπιόντας μὲν ὑποφεύγοντες
 καὶ ἐκ πολλοῦ τοῦ περιόντος προφθάνοντες καὶ 
ἀπεστραμμένοις εἰς τοὐπίσω τοῖς τόξοις καὶ παρὰ τὴν 
φυγὴν βάλλοντες, ἀναχωροῦσι δὲ ἐπιτιθέμενοι καὶ κατὰ τὰ 
πλάγια οἱ μὲν ταῖς σφενδόναις βάλλοντες οἱ δὲ μικροῖς μὲν 
τοῖς βέλεσιν ἰῷ δὲ δρακόντων πεφαρμαγμένοις εἰστοξεύοντες
 ὀξύν τινα καὶ ἀπότομον θάνατον ἐπέφερον. </p>
</div>
<div type="section" n="3">
<p>Τοξεύουσι δὲ οἱ τῆς κινναμωμοφόρου παίζειν πλέον ἢ 
σπουδάζειν τὴν τοξείαν ἐοικότες· πλέγμα γάρ τι κυκλοτερὲς 
τῇ κεφαλῇ περιθέντες καὶ τοῦτο βέλεσι κατὰ τὸν κύκλον 
περιπείραντες τὸ μὲν ἐπτερωμένον τοῦ βέλους πρὸς τῇ 
κεφαλῇ περιτίθενται τὰς δὲ ἀκίδας οἷον ἀκτῖνας εἰς τὸ 
ἐκτὸς προβέβληνται. </p>
</div>
<div type="section" n="4">
<p><seg type="new-citation"/> Κἀντεῦθεν ἐξ ἑτοίμου παρὰ τὰς 
μάχας ὥσπερ ἐκ φαρέτρας ἀφαιρῶν ἕκαστος ἀγέρωχόν τι 
καὶ σατυρικὸν σκίρτημα λυγιζόμενός τε καὶ καμπτόμενος 
καὶ τοῖς ἰοῖς ἐστεμμένος ἀπὸ γυμνοῦ τοῦ σώματος τοῖς 
ἐναντίοις ἐφίησιν οὐδὲν σιδήρου πρὸς τὴν αἰχμὴν δεόμενος· 
ὀστοῦν γὰρ δράκοντος νωτιαῖον ἀφελὼν τὸ μὲν ἄλλο εἰς τὸν 
πῆχυν τοῦ βέλους ἀπευθύνει τὰ δὲ ἄκρα πρὸς τὸ ἀκμαιότατον <pb/>
 ἀποξέσας αὐτογλώχινα τὸν ὀϊστὸν ἀπεργάζεται, τάχα 
που καὶ ἀπὸ τῶν ὀστῶν οὕτω παρωνομασμένον. </p>
</div>
<div type="section" n="5">
<p><seg type="new-citation"/> Χρόνον 
μὲν δή τινα συνειστήκεισαν οἱ Αἰγύπτιοι καὶ τῷ συνασπισμῷ
 πρὸς τὴν τοξείαν ἀντείχοντο, φύσει τε τλήμονες 
ὄντες καὶ πρὸς τὸν θάνατον οὐ λυσιτελῶς μᾶλλον ἢ φιλονείκως
 κενοδοξοῦντες, ἴσως δέ που καὶ τιμωρίαν λιποταξίου
 προορῶντες. 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Ἐπεὶ δὲ τούς τε καταφράκτους, τὴν μεγίστην 
τοῦ πολέμου χεῖρά τε καὶ ἐλπίδα νομιζομένους, διεφθαρμένους
 κατέμαθον τόν τε σατράπην ἀποδεδρακότα τούς τε 
Μήδων καὶ Περσῶν πολυθρυλήτους ὁπλίτας οὔτε τι παρὰ 
τὴν μάχην λαμπρὸν ἀποδεδειγμένους ἀλλ' ὀλίγα μὲν δράσαντας
 κατὰ τῶν ἐκ Μερόης, οἳ κατ' αὐτοὺς ἐτάχθησαν, 
παθόντας δὲ πλείονα καὶ τοῖς λοιποῖς ἐφεπομένους, 
ἐνδόντες καὶ αὐτοὶ προτροπάδην ἔφευγον. </p>
</div>
<div type="section" n="2">
<p><seg type="new-citation"/> Ὁ δὲ Ὑδάσπης
 ὥσπερ ἀπὸ σκοπῆς τοῦ πύργου λαμπρᾶς ἤδη τῆς νίκης 
θεωρὸς γινόμενος κήρυκας διαπέμπων εἰς τοὺς διώκοντας 
τοῦ μὲν φονεύειν ἀπέχεσθαι προηγόρευε ζῶντας δὲ οὓς 
δύναιντο καὶ συλλαμβάνειν καὶ ἄγειν, καὶ πρὸ πάντων τὸν 
Ὀροονδάτην· ὡς δὴ καὶ ἐγένετο. </p>
</div>
<div type="section" n="3">
<p><seg type="new-citation"/> Παρεκτείναντες γὰρ 
ἐπ' ἀσπίδα τὰς φάλαγγας οἱ Αἰθίοπες καὶ τὸ πολὺ βάθος 
τῶν τάξεων εἰς μῆκος ἑκατέρωθεν ἐπαγαγόντες τάς τε 
κεραίας ἐπιστρέψαντες, εἰς κύκλωσιν τὸ Περσικὸν συνήλασαν <pb/>
 καὶ μίαν μόνην ἀτραπὸν τὴν ἐπὶ τὸν ποταμὸν ἀκώλυτον
 εἰς φυγὴν τοῖς ἐναντίοις ὑπέλειπον· </p>
</div>
<div type="section" n="4">
<p><seg type="new-citation"/> εἰς ὃν οἱ 
πλείους ἐμπίπτοντες ὑπό τε ἵππων καὶ δρεπανηφόρων 
ἁρμάτων καὶ τοῦ λοιποῦ ταράχου καὶ πλήθους ὠθούμενοι 
σὺν πολλῷ μετεμάνθανον ὡς τὸ δοκοῦν στρατήγημα τοῦ 
σατράπου πρὸς ἐναντίου σφίσιν ἦν καὶ ἄσκεπτον· τὸ γοῦν 
κυκλωθῆναι παρὰ τὴν ἀρχὴν καταδείσας καὶ τὸν Νεῖλον 
διὰ τοῦτο κατὰ νώτων ποιήσας ἔλαθεν ἑαυτῷ τὴν φυγὴν 
ἀποτειχίσας. </p>
</div>
<div type="section" n="5">
<p><seg type="new-citation"/> Ἐνταῦθα οὖν καὶ αὐτὸς ἁλίσκεται, Ἀχαιμένους
 τοῦ Κυβέλης παιδὸς ἅπαντα ἤδη τὰ κατὰ τὴν 
Μέμφιν πεπυσμένου καὶ προανελεῖν μὲν τὸν Ὀροονδάτην 
παρὰ τὸν θόρυβον ἐπιβουλεύσαντος (μετέμελε γὰρ αὐτῷ τῶν 
κατὰ τῆς Ἀρσάκης μηνυμάτων, τῶν ἐλέγχων προδιεφθαρμένων),
 τρῶσαι δὲ καιρίαν ἀποτυχόντος. </p>
</div>
<div type="section" n="6">
<p><seg type="new-citation"/> Ὑπέσχε γε 
μὴν αὐτίκα τὴν δίκην πρός τινος τῶν Αἰθιόπων τόξῳ βληθείς,
 ἀναγνόντος μὲν τὸν σατράπην καὶ περισῴζειν, ὡς 
προστέτακτο, βουλομένου, ἀγανακτήσαντος δὲ τὸ ἄδικον 
τοῦ ἐγχειρήματος, εἰ τοὺς ἐναντίους τις ὑποφεύγων χωροίη 
κατὰ τῶν φιλίων, τὸν καιρὸν τῆς τύχης εἰς ἐχθροῦ ἄμυναν, 
ὡς ἐῴκει, θηρώμενος. 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Τοῦτον μὲν οὖν ἀχθέντα πρὸς τοῦ ἑλόντος ὁ 
Ὑδάσπης ψυχορραγοῦντα θεασάμενος καὶ πολλῷ αἵματι 
ῥεόμενον, τοῦτο μὲν ἐπαοιδῇ διὰ τῶν τοῦτο ἔργον πεποιημένων
 ἐπέσχε, κρίνας δὲ, εἰ δύναιτο, περισῴζειν ἐπιρρωννύς
 τε τοῖς λόγοις. «Ὦ βέλτιστε» ἔφη, «τὸ μὲν σῴζεσθαί <pb/> 
σε κατ' ἐμὴν ὑπάρξει γνώμην· νικᾶν γὰρ καλὸν τοὺς ἐχθροὺς 
ἑστῶτας μὲν ταῖς μάχαις πεπτωκότας δὲ ταῖς εὐποιΐαις· 
τί δ' οὖν βουλόμενος οὕτως ἄπιστος ἀπεδείχθης;» </p>
</div>
<div type="section" n="2">
<p><seg type="new-citation"/> Ὁ 
δὲ «Πρὸς σὲ» ἔφη «&lt;ἄπιστος&gt; πιστὸς δὲ πρὸς τὸν ἐμὸν 
δεσπότην.» Καὶ ὁ Ὑδάσπης, «Ὑποπεσὼν τοίνυν τίνα 
σαυτῷ τιμωρίαν ὁρίζεις;» πάλιν ἠρώτα· καὶ ὅς, «Ἣν 
ἂν» ἔφη «βασιλεὺς ὁ ἐμός, τῶν σῶν τινα στρατηγῶν 
φυλάττοντα σοὶ πίστιν λαβών, ἀπῄτησεν.» </p>
</div>
<div type="section" n="3">
<p><seg type="new-citation"/> «Οὐκοῦν» 
ἔφη ὁ Ὑδάσπης «ἐπῄνεσεν ἂν καὶ δωρησάμενος ἀπέπεμψεν, 
εἰ βασιλεύς τίς ἐστιν ἀληθὴς καὶ μὴ τύραννος, ἐν ἀλλοτρίοις 
ἐπαίνοις ζῆλον τοῖς ἰδίοις τῶν ὁμοίων κατασκευαζόμενος. 
Ἀλλ' ὦ θαυμάσιε, πιστὸς μὲν εἶναι λέγεις, ἀσύνετος δὲ 
κἂν αὐτὸς ὁμολογήσειας πρὸς τοσαύτας μυριάδας οὕτω 
παρατόλμως ἀντιταξάμενος.» </p>
</div>
<div type="section" n="4">
<p><seg type="new-citation"/> «Οὐκ ἦν ἀσύνετον 
ἴσως» ἀπεκρίνατο «τῆς γνώμης ἐστοχάσθαι τοῦ βασιλεύοντος,
 μεθ' ἧς ἐκεῖνος πλέον τιμωρεῖται τοὺς ὁπωσοῦν 
ἐν πολέμῳ δειλοὺς ἢ τιμᾷ τοὺς ἀνδρείους. Ἔγνων οὖν ὁμόσε 
χωρῆσαι πρὸς τὸν κίνδυνον καὶ ἤτοι μέγα τι κατορθῶσαι καὶ 
παρὰ δόξαν, οἷα πολλὰ πολέμου καιροὶ θαυματουργοῦσιν, 
ἢ διασωθείς, εἰ τοῦτο συμβαίνοι, χώραν ἀπολογίας ὑπολείπεσθαι,
 ὡς πάντων τῶν ἐπ' ἐμοὶ πεπραγμένων.» 
<lb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">Τοιαῦτα εἰπὼν καὶ ἀκούσας ὁ Ὑδάσπης ἐπῄνει 
τε καὶ εἰς τὴν Συήνην εἰσέπεμπεν, ἐπιμεληθῆναι αὐτοῦ 
παντοίως τοῖς ἰατρεύουσιν ἐπιστείλας. Εἰσῄει δὲ καὶ αὐτὸς 
ἅμα τοῖς ἐπιλέκτοις τοῦ στρατοῦ, πάσης μὲν τῆς πόλεως <pb/> 
καὶ διὰ πάσης ἡλικίας προϋπαντώσης, στεφάνοις δὲ καὶ 
ἄνθεσι νειλῴοις τὴν στρατιὰν βαλλούσης καὶ ταῖς ἐπινικίοις 
εὐφημίαις τὸν Ὑδάσπην ἀνυμνούσης. </p>
</div>
<div type="section" n="2">
<p><seg type="new-citation"/> Ἐπεὶ δὲ τειχῶν 
ἐντὸς εἰσήλασεν ὥσπερ ἐφ' ἅρματος τοῦ ἐλέφαντος, ὁ μὲν 
αὐτίκα πρὸς ἱεροῖς ἦν καὶ θεραπείαις τῶν κρειττόνων 
χαριστηρίοις, τῶν τε Νειλῴων ἥτις γένεσις παρὰ τῶν 
ἱερέων ἐκπυνθανόμενος καὶ εἴ τι θαύματος ἢ θεάματος 
ἄξιον κατὰ τὴν πόλιν ἐπιδεικνύναι ἔχουσιν. </p>
</div>
<div type="section" n="3">
<p><seg type="new-citation"/> Οἱ δὲ 
τήν τε φρεατίαν τὸ νειλομέτριον ἐδείκνυσαν, τῷ κατὰ τὴν 
Μέμφιν παραπλήσιον, συννόμῳ μὲν καὶ ξεστῷ λίθῳ κατεσκευασμένον
 γραμμαῖς δὲ ἐκ πηχυαίου διαστήματος κεχαραγμένον,
 εἰς ἃς τὸ ποτάμιον ὕδωρ ὑπὸ γῆς διηθούμενον 
καὶ ταῖς γραμμαῖς ἐμπῖπτον τάς τε αὐξήσεις τοῦ Νείλου 
καὶ ὑπονοστήσεις τοῖς ἐγχωρίοις διασημαίνει, τῷ ἀριθμῷ 
τῶν σκεπομένων καὶ γυμνουμένων χαραγμάτων τὸ πόσον 
τῆς πλημμύρας ἢ τῆς λειψυδρίας μετρουμένων. </p>
</div>
<div type="section" n="4">
<p><seg type="new-citation"/> Ἐδείκνυσαν
 δὲ καὶ τοὺς τῶν ὡρονομίων γνώμονας ἀσκίους κατὰ 
μεσημβρίαν ὄντας, τῆς ἡλιακῆς ἀκτῖνος κατὰ τροπὰς 
θερινὰς ἐν τοῖς περὶ Συήνην εἰς ἀκρίβειαν κατὰ κορυφὴν 
ἱσταμένης καὶ τῷ πανταχόθεν περιφωτισμῷ τὴν παρέμπτωσιν
 τῆς σκιᾶς ἀπελαυνούσης, ὡς καὶ τῶν φρεάτων τὸ κατὰ 
βάθος ὕδωρ καταυγάζεσθαι διὰ τὴν ὁμοίαν αἰτίαν. Καὶ 
ταῦτα μὲν ὁ Ὑδάσπης οὐ σφόδρα ὡς ξένα ἐθαύμαζε· 
συμβαίνειν γὰρ τὰ ἴσα καὶ κατὰ Μερόην τὴν Αἰθιόπων· <pb/> </p>
</div>
<div type="section" n="5">
<p>ὡς δὲ τὴν ἑορτὴν ἐξεθείαζον, ἐπὶ μέγα τὸν Νεῖλον 
αἴροντες, Ὧρόν τε καὶ ζείδωρον ἀποκαλοῦντες, Αἰγύπτου 
τε ὅλης, τῆς μὲν ἄνω σωτῆρα, τῆς κάτω δὲ καὶ πατέρα 
καὶ δημιουργὸν νέαν ἰλὺν δι' ἔτους ἐπάγοντα, καὶ Νεῖλον 
ἐντεῦθεν ὀνομαζόμενον, τάς τε ἐτησίους ὥρας φράζοντα, 
θερινὴν μὲν ταῖς αὐξήσεσι μετοπωρινὴν δὲ ταῖς ὑπονοστήσεσι
 καὶ τὴν ἠρινὴν τοῖς τε κατ' αὐτὸν φυομένοις 
ἄνθεσι καὶ ταῖς τῶν κροκοδείλων ᾠοτοκίαις, 
</p>
</div>
<div type="section" n="6">
<p><seg type="new-citation"/> καὶ οὐδὲν 
ἀλλ' ἢ τὸν ἐνιαυτὸν ἀντικρὺς εἶναι τὸν Νεῖλον, τοῦτο καὶ 
τῆς προσηγορίας ἐκβεβαιουμένης (τῶν γοῦν κατὰ τοὔνομα 
στοιχείων εἰς ψήφους μεταλαμβανομένων, πέντε καὶ ἑξήκοντα
 καὶ τριακόσιαι μονάδες, ὅσαι καὶ τοῦ ἔτους ἡμέραι, 
συναχθήσονται), φυτῶν δὲ καὶ ἀνθέων καὶ ζῴων ἰδιότητας 
καὶ ἕτερα πλείονα τούτοις προστιθέντων, 
</p>
</div>
<div type="section" n="7">
<p><seg type="new-citation"/> «Ἀλλ' οὐκ 
Αἰγύπτια ταῦτα» εἶπεν ὁ Ὑδάσπης «ἀλλ' Αἰθιοπικὰ τὰ 
σεμνολογήματα· τὸν γοῦν ποταμὸν τοῦτον, εἴτε καὶ καθ' 
ὑμᾶς θεόν, καὶ κῆτος ἅπαν ποτάμιον ἡ Αἰθιόπων δεῦρο 
παραπέμπουσα δικαίως ἂν παρ' ὑμῶν τυγχάνοι σεβάσματος, 
μήτηρ ὑμῖν γινομένη θεῶν». «Καὶ τοιγαροῦν καὶ σέβομεν» 
ἔφασαν οἱ ἱερεῖς «τῶν τε ἄλλων ἕνεκεν καὶ ὅτι σὲ σωτῆρα 
ἡμῖν καὶ θεὸν ἀνέδειξεν.» 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Εὐφήμους εἶναι προσήκειν τοὺς ἐπαίνους ὁ 
Ὑδάσπης εἰπὼν αὐτός τε εἰς τὴν σκηνὴν ἐλθὼν τὸ λειπόμενον <pb/>
 τῆς ἡμέρας ἑαυτὸν ἀνελάμβανε τούς τε ἐπὶ δόξης 
Αἰθιόπων καὶ τοὺς κατὰ Συήνην ἱερέας εὐωχῶν καὶ τοῖς 
ἄλλοις οὕτω ποιεῖν ἐφῆκε, πολλὰς μὲν ἀγέλας βοῶν πολλὰς 
δὲ ποίμνας προβάτων πλεῖστα δὲ αἰγῶν αἰπόλια καὶ συῶν 
συβόσια καὶ οἴνου πλῆθος τῶν Συηναίων τῇ στρατιᾷ τὰ μὲν 
δῶρον τὰ δὲ κατ' ἀγορασίαν παρεχόντων. </p>
</div>
<div type="section" n="2">
<p><seg type="new-citation"/> Εἰς δὲ τὴν 
ὑστεραίαν ἐφ' ὑψηλοῦ προκαθήμενος ὁ Ὑδάσπης τά τε 
ὑποζύγια καὶ ἵππους καὶ ὕλην ἄλλην τὴν ἐν λαφύροις τῶν 
τε κατὰ τὴν πόλιν καὶ τῶν κατὰ τὴν μάχην ληφθέντων τῇ 
στρατιᾷ διένεμε, τὸ πρὸς ἀξίαν τῶν ἑκάστῳ πεπραγμένων 
ἀνακρίνων. </p>
</div>
<div type="section" n="3">
<p><seg type="new-citation"/> Ὡς δὲ καὶ ὁ ζωγρήσας τὸν Ὀροονδάτην 
παρῆν, «Αἴτησον ὃ βούλει» ἔφη πρὸς αὐτὸν ὁ Ὑδάσπης. 
Καὶ ὃς «Οὐδὲν αἰτεῖν δέομαι, βασιλεῦ» εἶπεν, «ἀλλ' εἰ 
καὶ σὺ τοῦτο ἐπικρίνειας, ἔχω τὸ αὔταρκες Ὀροονδάτου 
μὲν ἀφελόμενος αὐτὸν δὲ προστάγματι τῷ σῷ διασωσάμενος.»
 </p>
</div>
<div type="section" n="4">
<p><seg type="new-citation"/> Καὶ ἅμα ἐδείκνυε τὸν ξιφιστῆρα τοῦ σατράπου 
λιθοκόλλητόν τε καὶ πολύτιμον καὶ ἐκ πολλῶν ταλάντων 
κατεσκευασμένον, ὥστε πολλοὺς τῶν περιεστώτων ἐκβοᾶν 
ὑπὲρ ἰδιώτην εἶναι καὶ πλέον βασιλικὸν τὸ κειμήλιον. </p>
</div>
<div type="section" n="5">
<p>Ἐπιμειδιάσας οὖν ὁ Ὑδάσπης «Καὶ τί ἂν» ἔφη 
«γένοιτο βασιλικώτερον τοῦ μὴ λειφθῆναι τὴν ἐμὴν μεγαλοψυχίαν
 τῆς τούτου φιλοπλουτίας; Εἶτα καὶ σώματος 
ἁλόντος τῷ κρατήσαντι σκυλεύειν ὁ πολέμου δίδωσι νόμος. 
Ὥστε ἀπίτω λαβὼν καὶ παρ' ἡμῶν ὃ καὶ ἀκόντων ἔσχεν ἂν 
ῥᾳδίως ἀποκρύπτων.» 
<lb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">Μετὰ τοῦτον παρῄεσαν οἱ τὸν Θεαγένην καὶ 
τὴν Χαρίκλειαν ἑλόντες, καὶ «Ὦ βασιλεῦ» ἔφασαν, «ἡμῶν <pb/> 
δὲ οὐ χρυσὸς οὐ λίθοι τὰ λάφυρα, πρᾶγμα κατ' Αἰθιοπίαν 
εὔωνον καὶ σωρηδὸν &lt;ἐν&gt; τοῖς βασιλείοις ἀποκείμενον 
ἀλλά σοι κόρην καὶ νεανίαν προσαγηοχότες ἀδελφοὺς μὲν 
καὶ Ἕλληνας, μεγέθει δὲ καὶ κάλλει, μετά γε σέ, πάντας 
ἀνθρώπους ὑπερφέροντας, ἀξιοῦμεν μὴ ἀμοιρῆσαι τῆς 
παρά σοι μεγαλοδωρεᾶς.» </p>
</div>
<div type="section" n="2">
<p><seg type="new-citation"/> «Εὖ γε» εἶπεν ὁ Ὑδάσπης 
«ὑπεμνήσατε· καὶ γὰρ ἐν παρέργῳ τότε καὶ κατὰ θόρυβον 
προσαχθέντας ἐθεασάμην. Ὥστε ἀγέτω τις, ἡκόντων δὲ 
καὶ οἱ λοιποὶ τῶν αἰχμαλώτων.» Ἤγοντο οὖν αὐτίκα, 
δρομαίου τινὸς ἔξω τειχῶν καὶ εἰς τοὺς σκευοφόρους 
ἀφιγμένου καὶ τοῖς φυλάττουσιν ἄγειν ὡς βασιλέα τὴν 
ταχίστην εἰπόντος. Οἱ δὲ μιξέλληνά τινα τῶν φυλάκων 
ὅποι τὸ παρὸν ἄγοιεν ἠρώτων· ἐκείνου δὲ εἰπόντος ὡς 
βασιλεὺς Ὑδάσπης ἐπισκοπεῖ τοὺς αἰχμαλώτους «Θεοὶ 
σωτῆρες» ἀνεβόησαν ἅμα οἱ νέοι τοὔνομα τὸ Ὑδάσπου 
γνωρίσαντες, εἰς τὴν τότε ὥραν μὴ καὶ ἕτερός ἐστιν ὁ 
βασιλεύων ἀμφιβάλλοντες. </p>
</div>
<div type="section" n="3">
<p><seg type="new-citation"/> Ὁ οὖν Θεαγένης ἠρέμα 
πρὸς τὴν Χαρίκλειαν «Ἐρεῖς» ἔφη «δηλονότι, φιλτάτη, 
πρὸς βασιλέα τὰ καθ' ἡμᾶς. Ἰδοὺ γὰρ καὶ Ὑδάσπης 
ὃν πατέρα σοι γεγενῆσθαι πρός με πολλάκις ἔφραζες.» Καὶ 
ἡ Χαρίκλεια «Ὦ γλυκύτατε» ἔφη «τὰ μεγάλα τῶν 
πραγμάτων μεγάλων δεῖται κατασκευῶν. </p>
</div>
<div type="section" n="4">
<p><seg type="new-citation"/> Ὧν γὰρ 
πολυπλόκους τὰς ἀρχὰς ὁ δαίμων καταβέβληται, τούτων 
ἀνάγκη καὶ τὰ τέλη διὰ μακροτέρων συμπεραίνεσθαι· ἄλλως 
τε καὶ ἃ πολὺς χρόνος συνέχεε, ταῦτα εἰς ὀξὺν καιρὸν 
ἀνακαλύπτειν οὐ λυσιτελές, τοῦ κεφαλαίου καὶ ταῦτα τῆς 
ὅλης καθ' ἡμᾶς ὑποθέσεως καὶ ἐξ ἧς ἡ σύμπασα πλοκή 
τε καὶ ἀνεύρεσις ἤρτηται, Περσίννης λέγω μητρὸς τῆς 
ἐμῆς, ἀπολειπομένης. Σῴζεσθαι δὲ καὶ ταύτην θεῶν <pb/> 
βουλήσει πεπύσμεθα.» </p>
</div>
<div type="section" n="5">
<p><seg type="new-citation"/> «Ἂν οὖν προθύσηταί τις 
ἡμᾶς» ὑπολαβὼν ὁ Θεαγένης «ἢ καὶ ὡς αἰχμάλωτον δῶρον 
παρασχὼν τὴν εἰς Αἰθιοπίαν ἡμῖν ἄφιξιν ὑποτέμηται;», 
«Μή, πᾶν τοὐναντίον» ἔφη ἡ Χαρίκλεια. «Νυνὶ μὲν γὰρ 
πρὸς τῶν φυλάκων ἀκήκοας πολλάκις ὡς ἱερεῖα τρεφόμεθα 
τοῖς κατὰ Μερόην θεοῖς ἐναγισθησόμενοι, καὶ δέος οὐδὲν 
δωρηθῆναι ἡμᾶς ἢ προαναιρεθῆναι καθωσιωμένους ἐξ ὑποσχέσεως
 τοῖς θεοῖς ἣν παραβαθῆναι ὑπ' ἀνδρῶν εὐσέβειαν 
ἐκτετιμηκότων οὐ θέμις. </p>
</div>
<div type="section" n="6">
<p><seg type="new-citation"/> Εἰ δὲ περιχαρείᾳ τὸ ὅλον 
ἐνδόντες προχείρως τὰ καθ' ἑαυτοὺς ἐξαγορεύοιμεν, τῶν 
καὶ γνωρίζειν ταῦτα καὶ βεβαιοῦν δυναμένων οὐ παρόντων, 
μὴ καὶ λάθωμεν τὸν ἀκούοντα παροξύναντες καὶ πρὸς 
ὀργήν τι δικαίως ὑφιστάμενοι, χλεύην, ἂν οὕτω τύχῃ, καὶ 
ὕβριν τὸ πρᾶγμα ἡγησάμενον, εἴ τινες αἰχμάλωτοι καὶ δουλεύειν
 ἀποκεκληρωμένοι πεπλασμένοι καὶ ἀπίθανοι καθάπερ 
ἐκ μηχανῆς τῷ βασιλεύοντι παῖδας ἑαυτοὺς εἰσποιοῦσιν.» </p>
</div>
<div type="section" n="7">
<p>»Ἀλλὰ τὰ γνωρίσματα» ἔφη ὁ Θεαγένης, «ἃ φέρειν 
σε οἶδα καὶ διασῴζειν, ὅτι μὴ πλάσμα ἐσμὲν μηδὲ ἀπάτη 
συλλήψεται.» Καὶ ἡ Χαρίκλεια «Τὰ γνωρίσματα» ἔφη 
«τοῖς γινώσκουσιν αὐτὰ ἢ συνεκθεμένοις ἐστὶ γνωρίσματα, 
τοῖς δὲ ἀγνοοῦσιν ἢ μὴ πάντα γνωρίζειν ἔχουσι κειμήλια 
τηνάλλως καὶ ὅρμοι κλοπῆς, ἂν οὕτω τύχῃ, καὶ λῃστείας 
τοῖς φέρουσιν ὑπόνοιαν προσάπτοντες. </p>
</div>
<div type="section" n="8">
<p><seg type="new-citation"/> Εἰ δὲ δή τι 
καὶ γνωρίσειεν Ὑδάσπης, τίς ὅτι καὶ Περσίννα ἡ δεδωκυῖα, 
τίς δ' ὅτι καὶ ὡς θυγατρὶ μήτηρ ὁ πείσων ἔνεστιν; Ἀναντίρρητον <pb/>
 γνώρισμα, Θεάγενες, ἡ μητρῴα φύσις, ὑφ' ἧς τὸ 
γεννῶν περὶ τὸ γεννώμενον ἐκ πρώτης ἐντεύξεως φιλόστοργον
 ἀναδέχεται πάθος, ἀπορρήτῳ συμπαθείᾳ κινούμενον.
 Τοῦτο οὖν μὴ προώμεθα δι' ὅτι καὶ τὰ ἄλλα γνωρίσματα
 ἂν πιστὰ φανείη.» 
<lb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Τοιαῦτα διαλεγόμενοι πλησίον ἤδη τοῦ βασιλέως 
ἦσαν· συμπαρῆν δὲ καὶ ὁ Βαγώας ἀγόμενος. Κἀπειδὴ 
παραστάντας ὁ Ὑδάσπης εἶδεν, ἀνήλατο πρὸς βραχὺ τοῦ 
θρόνου καὶ «Ἱλήκοιτε θεοί» φήσας αὖθις ἐπὶ συννοίας 
ἑαυτὸν ἥδραζε. Τῶν δὲ ἐν τέλει παρεστώτων ὅτι πεπόνθοι 
πυνθανομένων, «Τοιαύτην» ἔφη «τετέχθαι μοι θυγατέρα 
τήμερον καὶ εἰς ἀκμὴν τοσαύτην ἥκειν ἀθρόον ᾤμην· καὶ τὸ 
ὄναρ ἐν οὐδεμιᾷ φροντίδι θέμενος νυνὶ πρὸς τὴν ὁμοίαν τῆς 
ὁρωμένης ὄψιν ἀπήνεγκα.» </p>
</div>
<div type="section" n="2">
<p><seg type="new-citation"/> Τῶν δὴ περὶ αὐτὸν 
εἰπόντων ὡς φαντασία τις εἴη ψυχῆς τὰ μέλλοντα πολλάκις 
&lt;εἰς&gt; εἴδωλα προτυπουμένης, ἐν παρέργῳ τότε τὸ ὀφθὲν 
ποιησάμενος, τίνες καὶ ὁπόθεν εἶεν ἠρώτα. Σιωπώσης δὲ 
τῆς Χαρικλείας καὶ τοῦ Θεαγένους εἰπόντος ὡς ἀδελφοὶ 
καὶ Ἕλληνες, «Εὖ γε ἡ Ἑλλὰς» εἶπε «τά τε ἄλλα καλοὺς 
κἀγαθοὺς φέρουσα καὶ γνήσια ἡμῖν καὶ εὐσύμβολα εἰς τὰς 
ἐπινικίους θυσίας τὰ ἱερεῖα παρασχοῦσα. </p>
</div>
<div type="section" n="3">
<p><seg type="new-citation"/> Ἀλλὰ πῶς 
οὐχὶ καὶ παῖς ἐτέχθη μοι κατὰ τὴν ὄψιν», γελάσας πρὸς 
τοὺς παρόντας, «εἴπερ τὸν νεανίαν τοῦτον ἀδελφὸν ὄντα 
τῆς κόρης καὶ ὁρᾶσθαί μοι μέλλοντα προειδωλοποιηθῆναι, <pb/> 
ὡς φατέ, διὰ τῶν ὀνειράτων ἐχρῆν;» Καὶ ἀποστρέψας τὸν 
λόγον εἰς τὴν Χαρίκλειαν καὶ τὴν φωνὴν ἑλληνίζων, σπουδάζεται
 γὰρ ἥδε ἡ γλῶττα παρὰ τοῖς Γυμνοσοφισταῖς καὶ 
βασιλεῦσιν Αἰθιόπων, «Σὺ δὲ» ἔφη, «ὦ κόρη, τί σιγᾷς 
οὐδὲν ἀποκρινομένη πρὸς τὴν πεῦσιν;» </p>
</div>
<div type="section" n="4">
<p><seg type="new-citation"/> Καὶ ἡ Χαρίκλεια
 «Πρὸς τοῖς βωμοῖς» ἔφη «τῶν θεῶν, οἷς ἱερεῖα 
φυλαττόμενοι συνίεμεν, ἐμέ τε καὶ τοὺς ἐμὲ φύντας 
γνώσεσθε.» «Καὶ ποῦ γῆς εἰσιν οὗτοι;» πρὸς αὐτὴν ὁ 
Ὑδάσπης. Ἡ δὲ «Καὶ πάρεισιν» ἔφη «καὶ πάντως ἱερουργουμένης
 παρέσονται.» Μειδιάσας οὖν αὖθις ὁ Ὑδάσπης 
«Ὀνειρώττει τῷ ὄντι» φησίν «ἡ ὀνειρογενὴς αὕτη μου 
θυγάτηρ, ἀπὸ τῆς Ἑλλάδος κατὰ μέσην Μερόην τοὺς 
φύντας ἀναπεμφθήσεσθαι φανταζομένη. Οὗτοι μὲν οὖν 
ἀγέσθωσαν σὺν ἐπιμελείᾳ καὶ ἀφθονίᾳ τῇ συνήθει τὴν θυσίαν 
κοσμήσοντες. </p>
</div>
<div type="section" n="5">
<p><seg type="new-citation"/> Ἀλλὰ τίς οὗτος ὁ πλησίον εὐνούχῳ 
προσεοικώς;» Τῶν δή τις ὑπηρετουμένων «Καὶ εὐνοῦχος 
ἀληθῶς» εἶπεν «ὄνομα Βαγώας, τῶν Ὀροονδάτου κτῆμα 
τὸ τιμιώτατον.» «Ἑπέσθω» ἔφη «καὶ οὗτος, οὐχ 
ἱερεῖον, τῶν δὲ ἱερείων θατέρου, τῆς κόρης ταύτης, φύλαξ, 
πολλῆς διὰ τὴν ὥραν προνοίας δεομένης ὥστε ἁγνὴν ἡμῖν 
ἄχρι καιροῦ τῆς θυσίας φυλαχθῆναι. Ἔχει τι ζηλότυπον 
ἔμφυτον τὸ εὐνούχων γένος· ὧν γὰρ ἀπεστέρηται, τούτων 
εἰς κώλυμα τοῖς ἄλλοις προβέβληται.» 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Ταῦτα εἰπὼν τοὺς ἄλλους αἰχμαλώτους ἐν 
τάξει παριόντας ἐπεσκόπει τε καὶ ἀνέκρινε, τοὺς μὲν <pb/> 
δωρούμενος, οὓς δούλους ἐξ ἀρχῆς ἐγνώριζεν ἡ τύχη, τοὺς 
δὲ εὖ γεγονότας ἐλευθέρους ἀφιείς. Δέκα δὲ νέους κόρας 
τε ἰσαρίθμους τῶν ἐν ἀκμῇ καὶ ὥρᾳ διαπρεπόντων ἐπιλεξάμενος,
 ἅμα τοῖς περὶ τὸν Θεαγένην ἐφ' ὁμοίαν τὴν χρείαν 
ἀνάγεσθαι προσέταττε. </p>
</div>
<div type="section" n="2">
<p><seg type="new-citation"/> Τοῖς τε ἄλλοις ἅπασιν ὧν 
ἕκαστος ἐδεῖτο χρηματίσας, τέλος πρὸς τὸν Ὀροονδάτην 
μετάκλητον καὶ φοράδην ἀχθέντα «Ἐγὼ» ἔφη «τὰς 
αἰτίας τοῦ πολέμου συνῃρηκὼς καὶ τὰς ἐξ ἀρχῆς προφάσεις 
τῆς ἔχθρας, τάς τε Φίλας καὶ τὰ σμαράγδεια μέταλλα, ὑπ' 
ἐμαυτῷ πεποιημένος οὐ πάσχω τὸ τῶν πολλῶν πάθος 
οὐδὲ ἐπεξάγω τὴν τύχην πρὸς πλεονεξίαν οὐδὲ εἰς ἄπειρον 
ἐκτείνω τὴν ἀρχὴν διὰ τὴν νίκην, ἀλλ' ὅροις ἀρκοῦμαι οἷς 
ἔθετο ἐξ ἀρχῆς ἡ φύσις τὴν Αἴγυπτον ἀπὸ τῆς Αἰθιοπίας 
τοῖς καταρράκταις ἀποκρίνασα· ὥστε ἔχων δι' ἃ κατῆλθον 
ἄνειμι σέβων τὸ δίκαιον. </p>
</div>
<div type="section" n="3">
<p><seg type="new-citation"/> Σὺ δέ, εἰ περιγένοιο, τῶν ἐξ 
ἀρχῆς σατράπευε καὶ ἐπίστελλε πρὸς βασιλέα τῶν Περσῶν 
ὡς ἀδελφὸς ὁ σὸς Ὑδάσπης τῇ μὲν χειρὶ κεκράτηκε, τῇ 
δὲ γνώμῃ πάντα σοι τὰ σὰ μεθῆκε, φιλίαν τε πρός σε βουλόμενον
 ἀσπαζόμενος, χρημάτων ἐν ἀνθρώποις τὸ κάλλιστον,
 καὶ μάχην, εἰ αὖθις ἄρχοιο, μὴ παραιτούμενος. 
Συηναίοις δὲ τοῖσδε τοὺς τεταγμένους φόρους εἰς δεκάδα 
ἐτῶν αὐτός τε ἀφίημι καὶ σοὶ ποιεῖν οὕτως ἐντέλλομαι.» 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Τούτων εἰρημένων, ὑπὸ μὲν τῶν παρόντων 
ἀστῶν τε ὁμοίως καὶ στρατιωτῶν εὐφημία τε ἤρθη καὶ 
κρότος ἐπὶ πλεῖστον ἐξάκουστος· ὁ δὲ Ὀροονδάτης, τὼ <pb/> 
χεῖρε προτείνας καὶ τὴν δεξιὰν ἐπὶ θατέραν παραλλάξας, 
κύψας προσεκύνησε, πρᾶγμα οὐ νενομισμένον παρὰ Πέρσαις 
βασιλέα ἕτερον τοῦτον τὸν τρόπον θεραπεύειν. </p>
</div>
<div type="section" n="2">
<p><seg type="new-citation"/> Καὶ 
«Ὦ παρόντες, οὐ δοκῶ μοι» ἔφη «παραβαίνειν τὸ 
πάτριον εἰ βασιλέα γνωρίζω τὸν σατραπείαν μοι δωρούμενον,
 οὐδὲ παρανομεῖν τὸν ἐννομώτατον ἀνθρώπων προσκυνῶν
 ἀναιρεῖν μὲν δυνάμενον τὸ εἶναι δὲ φιλανθρωπευόμενον
 καὶ δεσπόζειν μὲν κεκληρωμένον σατραπεύειν δέ μοι 
παρεχόμενον. </p>
</div>
<div type="section" n="3">
<p><seg type="new-citation"/> Ἐφ' οἷς, εἰ μὲν περισωθείην, Αἰθίοψί 
τε καὶ Πέρσαις εἰρήνην ἐγγυῶμαι βαθεῖαν καὶ φιλίαν ἀίδιον 
καὶ Συηναίοις τὰ προστεταγμένα ἐμπεδώσειν· εἰ δέ τι 
πάθοιμι, θεοὶ τῶν εἰς ἐμὲ καλῶν Ὑδάσπην τε καὶ οἶκον τὸν 
Ὑδάσπου καὶ γένος ἀμείβοιντο.» <pb/> </p>
</div>
</div>
</div>
<div type="Book" n="10">
<div type="chapter" n="1">
<div type="section" n="1">
<p rend="indent(1)">Τὰ μὲν δὴ κατὰ Συήνην ἐπὶ τοσόνδε πραχθέντα 
εἰρήσθω, παρὰ τοσοῦτον μὲν ἐλθοῦσαν κινδύνου πρὸς 
τοσαύτην δὲ εὐπάθειαν ἀθρόον δι' &lt;ἑνὸς&gt; εὐνομίαν ἀνδρὸς 
μεταβαλοῦσαν· ὁ δὲ Ὑδάσπης τὸ πολὺ τοῦ στρατοῦ προεκπέμψας
 καὶ αὐτὸς ἐπὶ τὴν Αἰθιοπίαν ἐξήλαυνε πάντων 
μὲν Συηναίων πάντων δὲ Περσῶν ἄχρι πλείστου σὺν 
εὐφημίαις προπεμπόντων. </p>
</div>
<div type="section" n="2">
<p><seg type="new-citation"/> Τὰ μὲν οὖν πρῶτα ἐχώρει 
τῆς ὄχθης ἀεὶ τοῦ Νείλου καὶ &lt;τῆς&gt; παραποταμίας ἐχόμενος·
 ἐπεὶ δὲ εἰς τοὺς καταρράκτας ἀφίκετο, θύσας τῷ 
Νείλῳ καὶ θεοῖς ἐνορίοις, ἐκτραπεὶς τῆς μεσογαίας μᾶλλον 
εἴχετο καὶ εἰς τὰς Φίλας ἐλθὼν ἡμέρας μέν που δύο διαναπαύει
 τὸν στρατόν, αὖθις δὲ τὸ πολὺ τοῦ πλήθους 
προαποστείλας, προεκπέμψας δὲ καὶ τοὺς αἰχμαλώτους, 
αὐτὸς ἐπιμείνας τά τε τείχη τῆς πόλεως ὠχύρωσε καὶ 
φρουρὰν ἐγκαταστήσας ἐξώρμησε. </p>
</div>
<div type="section" n="3">
<p><seg type="new-citation"/> Δύο δὲ ἱππέας 
ἐπιλέξας, οὓς ἔδει προλαβόντας καὶ κατὰ κώμην ἢ πόλιν <pb/> 
τοὺς ἵππους ἀμείβοντας σὺν τάχει τὸ προστεταγμένον 
ἀνύειν, ἐπιστέλλει τοῖς κατὰ Μερόην τὴν νίκην εὐαγγελιζόμενος·
 
<lb/> </p>
</div>
</div>
<div type="chapter" n="2">
<div type="section" n="1">
<p rend="indent(1)">πρὸς μὲν τοὺς σοφούς, οἳ Γυμνοσοφισταὶ κέκληνται 
σύνεδροί τε καὶ σύμβουλοι τῶν πρακτέων τῷ βασιλεῖ γινόμενοι,
 τοιάδε· Τῷ θειοτάτῳ συνεδρίῳ βασιλεὺς Ὑδάσπης· 
τὴν νίκην ὑμῖν τὴν κατὰ Περσῶν εὐαγγελίζομαι, οὐκ ἀλαζονευόμενος
 τὸ κατόρθωμα (τὸ γὰρ ὀξύρροπον τῆς τύχης 
ἱλάσκομαι), ἀλλὰ τὴν προφητείαν ὑμῶν ἀεί τε καὶ τὸ παρὸν 
ἐπαληθεύουσαν τῷ γράμματι προδεξιούμενος. Ἥκειν οὖν 
ὑμᾶς εἰς τὸν εἰωθότα τόπον καὶ παρακαλῶ καὶ δυσωπῶ 
τὰς εὐχαριστηρίους τῶν ἐπινικίων θυσίας εὐαγεστέρας τῇ 
παρουσίᾳ τῷ κοινῷ τῶν Αἰθιόπων ἀποφανοῦντας. </p>
</div>
<div type="section" n="2">
<p><seg type="new-citation"/> Πρὸς 
δὲ τὴν γυναῖκα Περσίνναν οὕτω· Νικᾶν ἡμᾶς ἴσθι καί, 
ὃ πρότερόν ἐστι παρὰ σοί, σῴζεσθαι. Πολυτελεῖς δὴ τὰς 
χαριστηρίους ἡμῖν πομπάς τε καὶ θυσίας εὐτρέπιζε καὶ 
τοὺς σοφοὺς ἅμα τοῖς παρ' ἡμῶν ἐπεσταλμένοις συμπαρακαλέσασα
 εἰς τὴν ἀφιερωμένην τοῖς πατρίοις ἡμῶν θεοῖς, 
Ἡλίῳ τε καὶ Σελήνῃ καὶ Διονύσῳ, πρὸ τοῦ ἄστεως ὀργάδα 
σύσπευδε. 
<lb/> </p>
</div>
</div>
<div type="chapter" n="3">
<div type="section" n="1">
<p rend="indent(1)">Τούτων κομισθέντων τῶν γραμμάτων, ἡ μὲν 
Περσίννα «Τοῦτ' ἦν ἄρα» ἔφη «τὸ ἐνύπνιον ὃ κατὰ τὴν 
νύκτα ταύτην ἐθεώμην, κύειν τε οἰομένη καὶ τίκτειν ἅμα <pb/> 
καὶ τὸ γεννηθὲν εἶναι θυγατέρα γάμου παραχρῆμα ὡραίαν, 
διὰ μὲν τῶν ὠδίνων, ὡς ἔοικε, τὰς κατὰ τὸν πόλεμον 
ἀγωνίας διὰ δὲ τῆς θυγατρὸς τὴν νίκην αἰνιττομένου τοῦ 
ὀνείρατος. Ἀλλὰ τὴν πόλιν ἐπιόντες τῶν εὐαγγελίων 
ἐμπλήσατε.» </p>
</div>
<div type="section" n="2">
<p><seg type="new-citation"/> Καὶ οἱ μὲν πρόδρομοι τὸ προστεταγμένον 
ἔπραττον καὶ τάς τε κεφαλὰς τῷ Νειλῴῳ λωτῷ καταστέψαντες
 καὶ φοινίκων πτόρθους ταῖς χερσὶ κατασείοντες 
τὰ ἐπισημότερα τῆς πόλεως καθιππεύοντο τὴν νίκην καὶ 
μόνῳ τῷ σχήματι δημοσιεύοντες. </p>
</div>
<div type="section" n="3">
<p><seg type="new-citation"/> Ἐμπέπληστο γοῦν 
αὐτίκα χαρᾶς ἡ Μερόη, νύκτωρ τε καὶ μεθ' ἡμέραν χοροὺς 
καὶ θυσίας κατὰ γένη καὶ ἀγυιὰς καὶ φατρίας τοῖς θεοῖς 
ἀναγόντων καὶ τὰ τεμένη καταστεφόντων, οὐκ ἐπὶ τῇ νίκῃ 
τοσοῦτον ὅσον ἐπὶ τῇ σωτηρίᾳ τοῦ Ὑδάσπου θυμηδούντων, 
ἀνδρὸς δι' εὐνομίαν τε ἅμα καὶ τὸ πρὸς τοὺς ὑπηκόους 
ἵλεών τε καὶ ἥμερον πατρικόν τινα ἔρωτα τοῖς δήμοις 
ἐνστάξαντος. 
<lb/> </p>
</div>
</div>
<div type="chapter" n="4">
<div type="section" n="1">
<p rend="indent(1)">Ἡ δὲ Περσίννα βοῶν τε ἀγέλας καὶ ἵππων καὶ 
προβάτων ὀρύγων τε καὶ γρυπῶν καὶ ἄλλων ζῴων παντοίων 
εἰς τὴν περαίαν ὀργάδα προπέμψασα, τὰ μὲν ὥστε ἐξ 
ἑκάστου γένους ἑκατόμβην εἰς τὴν θυσίαν ηὐτρεπίσθαι τὰ 
δὲ ὥστε εἰς εὐωχίαν εἶναι τοῖς δήμοις, τέλος καὶ παρὰ 
τοὺς Γυμνοσοφιστὰς ἐλθοῦσα, οἴκησιν τὸ Πανεῖον πεποιημένους,
 τό τε παρὰ τοῦ Ὑδάσπου γράμμα ἐνεχείριζε καὶ <pb/> 
συμπαρεκάλει πεισθῆναί τε ἀξιοῦντι τῷ βασιλεῖ καὶ δοῦναι 
καὶ αὐτῇ τὸ μέρος τὴν χάριν, κόσμον τῆς πανηγύρεως τῇ 
παρουσίᾳ γινομένους. </p>
</div>
<div type="section" n="2">
<p><seg type="new-citation"/> Οἱ δὲ ὀλίγον ἐπιμεῖναι κελεύσαντες
 καὶ εἰς τὸ ἄδυτον περελθόντες εὔχεσθαι ὡς ἔθος, 
παρὰ θεῶν τὸ πρακτέον πυθόμενοι, μικρὸν διαλιπόντες 
ἐπανῆλθον. Καὶ τῶν ἄλλων σιγώντων ὁ προκαθηγητὴς τοῦ 
συνεδρίου Σισιμίθρης «Ὦ Περσίννα» ἔλεγεν «ἡμεῖς μὲν 
ἥξομεν, οἱ θεοὶ γὰρ ἐπιτρέπουσι· θόρυβον δέ τινα καὶ 
ταραχὴν προμηνύει τὸ δαιμόνιον, ἐσομένην μὲν παρὰ τὰς 
θυσίας εἰς ἀγαθὸν δὲ καὶ ἡδὺ τὸ τέλος καταστρέψουσαν, ὡς 
μέλους μὲν ὑμῶν τοῦ σώματος ἢ μέρους τῆς βασιλείας 
ἀπολωλότος, τοῦ πεπρωμένου δὲ εἰς τότε τὸ ζητούμενον 
ἀναφαίνοντος.» </p>
</div>
<div type="section" n="3">
<p><seg type="new-citation"/> Καὶ ἡ Περσίννα «Τά τε φοβερὰ» ἔφη 
«καὶ πάντα τὴν πρὸς τὸ κρεῖττον ἕξει μεταβολὴν ὑμῶν παρόντων.
 Ἀλλ' ὅταν αἴσθωμαι προσάγοντα Ὑδάσπην, σημανῶ 
πρὸς ὑμᾶς.» «Οὐδὲν δεῖ» ἔφη «σημαίνειν» ὁ Σισιμίθρης, 
«ἥξει γὰρ αὔριον ὄρθριος· καὶ τοῦτό σοι γράμμα μηνύσει 
μικρὸν ὕστερον.» </p>
</div>
<div type="section" n="4">
<p><seg type="new-citation"/> Καὶ ἐγίνετο οὕτως. Ἄρτι γὰρ 
ἐπανιούσῃ τῇ Περσίννῃ καὶ τοῖς βασιλείοις πλησιαζούσῃ 
γράμμα τοῦ βασιλέως ἱππεὺς ἐνεχείριζεν εἰς τὴν ἑξῆς 
ἔσεσθαι τὴν παρουσίαν αὐτοῦ σημαῖνον. Κήρυκες οὖν 
αὐτίκα διήγγελλον τὴν γραφήν, μόνῳ τῷ ἄρρενι γένει 
τὴν ὑπάντησιν ἐπιτρέποντες γυναιξὶ δὲ ἀπαγορεύοντες. </p>
</div>
<div type="section" n="5">
<p>Ἅτε γὰρ τοῖς καθαρωτάτοις καὶ φανοτάτοις θεῶν Ἡλίῳ 
τε καὶ Σελήνῃ τῆς θυσίας τελουμένης ἐπιμίγνυσθαι τὸ <pb/> 
θῆλυ γένος οὐ νενόμιστο, τοῦ μή τινα καὶ ἀκούσιόν ποτε 
γενέσθαι μολυσμὸν τοῖς ἱερείοις· μόνῃ δὲ παρεῖναι γυναικῶν 
τῇ ἱερείᾳ τῆς Σεληναίας ἐπιτέτραπτο, καὶ ἦν ἡ Περσίννα, 
τῷ μὲν Ἡλίῳ τοῦ βασιλέως τῇ Σεληναίᾳ δὲ τῆς βασιλίδος 
ἐκ νόμου καὶ ἔθους ἱερουμένων. Ἔμελλε δὲ ἄρα καὶ ἡ 
Χαρίκλεια παρέσεσθαι τοῖς δρωμένοις, οὐχ ὡς θεωρὸς ἀλλ' 
ἱερεῖον ἐσομένη τῆς Σεληναίας. </p>
</div>
<div type="section" n="6">
<p><seg type="new-citation"/> Ἀκατάσχετος οὖν 
ὁρμὴ κατειλήφει τὴν πόλιν· καὶ οὔτε τὴν προηγορευμένην 
ἡμέραν ἀναμείναντες, ἀφ' ἑσπέρας ἐπεραιοῦντο κατὰ τὸν 
Ἀσταβόρραν ποταμὸν οἱ μὲν κατὰ τὸ ζεῦγμα οἱ δὲ πορθμείοις 
ἐκ καλάμων πεποιημένοις, ἃ δὴ πλεῖστα καὶ κατὰ πολλὰ 
μέρη τῆς ὄχθης ἐσάλευε τοῖς πορρωτέρω τῆς γεφύρας 
κατοικοῦσιν ἐπιτόμους διακονοῦντα τὰς περαιώσεις· ἔστι 
δὲ ὀξυδρομώτατα τῆς τε ὕλης ἕνεκα καὶ ἄχθος, πλὴν ὅτι 
δύο που καὶ τρεῖς ἄνδρας, οὐκ ἀνεχόμενα· κάλαμος γάρ 
ἐστι δίχα τετμημένος καὶ τομὴν ἑκάστην σκάφιον παρεχόμενος.
 
<lb/> </p>
</div>
</div>
<div type="chapter" n="5">
<div type="section" n="1">
<p rend="indent(1)">Ἡ γὰρ δὴ Μερόη μητρόπολις οὖσα τῶν Αἰθιόπων 
τὰ μὲν ἄλλα ἐστὶ νῆσος τριγωνίζουσα ποταμοῖς ναυσιπόροις 
τῷ τε Νείλῳ καὶ τῷ Ἀσταβόρρᾳ καὶ τῷ Ἀσασόβᾳ περιρρεομένη,
 τοῦ μὲν κατὰ κορυφὴν ἐμπίπτοντος, τοῦ Νείλου, 
καὶ πρὸς ἑκάτερα σχιζομένου, τῶν ἑτέρων δὲ δυοῖν κατὰ 
πλευρὰν ἑκατέραν θατέρου παραμειβόντων καὶ αὖθις ἀλλήλοις
 συμπιπτόντων καὶ εἰς ἕνα τὸν Νεῖλον τό τε ῥεῦμα <pb/> 
τό τ' ὄνομα ἐκνικωμένων. </p>
</div>
<div type="section" n="2">
<p><seg type="new-citation"/> Μέγεθος δὲ οὖσα μεγίστη καὶ 
ἤπειρον ἐν νήσῳ σοφιζομένη (τρισχιλίοις γὰρ τὸ μῆκος, 
εὖρος δὲ χιλίοις περιγράφεται σταδίοις); ζῴων τε παμμεγεθῶν
 τῶν τε ἄλλων καὶ ἐλεφάντων ἐστὶ τροφὸς καὶ 
δένδρα παραλλάττοντα ἢ κατ' ἄλλας φέρειν ἀγαθή. Ἐκτὸς 
γὰρ ὅτι φοίνικές τε ὑπερμήκεις καὶ τὴν βάλανον εὔστομοί 
τε καὶ ὑπέρογκοι, σίτου τε καὶ κριθῶν στάχυες τὴν μὲν 
αὔξησιν ὥστε καὶ ἱππέα πάντα καὶ καμηλίτην ἔστιν ὅτε 
καλύπτειν, τὸν δὲ καρπὸν ὥστε καὶ εἰς τριακόσια τὸ καταβληθὲν
 ἐκφέρειν, καὶ τὸν κάλαμον φύει τοιοῦτον οἷος 
εἴρηται. 
<lb/> </p>
</div>
</div>
<div type="chapter" n="6">
<div type="section" n="1">
<p rend="indent(1)">Τότε δ' οὖν διὰ πάσης νυκτὸς ἄλλοι κατ' ἄλλο 
τὸν ποταμὸν περαιωθέντες, προαπαντῶντές τε καὶ ἴσα καὶ 
θεὸν εὐφημοῦντες ἐδεξιοῦντο τὸν Ὑδάσπην· οὗτοι μὲν δὴ 
καὶ πορρωτέρω, μικρὸν δὲ καὶ πρὸ τῆς ὀργάδος ἐντυχόντες 
οἱ Γυμνοσοφισταὶ δεξιάς τε ἐνέβαλλον καὶ φιλήμασιν 
ἠσπάζοντο· μετὰ δὲ τούτους ἡ Περσίννα τοῦ νεώ τε ἐν 
προπύλοις καὶ περιβόλων ἐντός. </p>
</div>
<div type="section" n="2">
<p><seg type="new-citation"/> Κἀπειδὴ προσπεσόντες
 τοὺς θεοὺς προσεκύνησαν καὶ τὰς χαριστηρίους 
εὐχὰς ὑπέρ τε τῆς νίκης καὶ σωτηρίας ἐτέλεσαν, ἐκτὸς 
περιβόλων ἐλθόντες ἐπὶ τὴν δημοτελῆ θυσίαν ἐτρέποντο, <pb/> 
κατὰ τὴν προηυτρεπισμένην ἐν τῷ πεδίῳ σκηνὴν προκαθίσαντες,
 ἣν τέσσαρες ἐπλήρουν νεότμητοι κάλαμοι, 
σχήματος τετραπλεύρου γωνίαν ἑκάστην ἑνὸς καλάμου, 
κίονος δίκην, ἐρείδοντος καὶ κατὰ τὰς ἄκρας εἰς ἁψῖδα 
περιαγομένου καὶ τοῖς ἄλλοις ἅμα φοινίκων ἔρνεσι συμπίπτοντος
 καὶ τὸ ὑποκείμενον ὀροφοῦντος. </p>
</div>
<div type="section" n="3">
<p><seg type="new-citation"/> Καθ' ἑτέραν 
δὲ σκηνὴν πλησίον ἐφ' ὑψηλῆς μὲν κρηπῖδος θεῶν τε 
ἐγχωρίων ἀγάλματα καὶ ἡρώων εἰκόνες προὔκειντο, Μέμνονός
 τε καὶ Περσέως καὶ Ἀνδρομέδας οὓς γενεάρχας 
ἑαυτῶν οἱ βασιλεύοντες Αἰθιόπων νομίζουσι· χθαμαλώτεροι 
δὲ καὶ οἷον ὑπὲρ κορυφῆς τὰ θεῖα πεποιημένοι κατὰ τῆς 
δευτερευούσης κρηπῖδος οἱ Γυμνοσοφισταὶ ὑπεκάθηντο. </p>
</div>
<div type="section" n="4">
<p>Τούτων ἑξῆς ὁπλιτῶν φάλαγξ εἰς κύκλον περιεστοίχιστο 
ταῖς ἀσπίσιν ὠρθωμέναις καὶ ἀλλήλων ἐχομέναις ἐπερειδομένη,
 τό τε πλῆθος ἐξόπισθεν ἀναστέλλουσα καὶ τὸ 
μεσεῦον ἀνενόχλητον τοῖς ἱερουργουμένοις παρασκευάζουσα.
 Μικρὰ δὲ δὴ προδιαλεχθεὶς πρὸς τὸν δῆμον ὁ 
Ὑδάσπης καὶ τήν τε νίκην καὶ τὰ ὑπὲρ τοῦ κοινοῦ κατορθωθέντα
 καταγγείλας, ἔχεσθαι τῆς θυσίας τοῖς ἱεροποιοῖς 
ἐκέλευε. </p>
</div>
<div type="section" n="5">
<p><seg type="new-citation"/> Τριῶν δὴ βωμῶν τῶν πάντων εἰς ὕψος ἠρμένων 
καὶ τοῖν μὲν δυοῖν κεχωρισμένως Ἡλίῳ τε καὶ Σελήνῃ 
συνεξευγμένων τοῦ τρίτου δὲ τῷ Διονύσῳ καθ' ἕτερον μέρος 
ἰδιάζοντος, τούτῳ μὲν παντοῖα ζῷα ἐπεσφάττοντο, διὰ τὸ 
πάνδημον, οἶμαι, τοῦ θεοῦ καὶ πᾶσι κεχαρισμένον ἐκ 
ποικίλων τε καὶ παντοίων ἱλασκόμενοι· ἐπὶ δὲ τῶν ἑτέρων, <pb/> 
Ἡλίῳ μὲν τέθριππον λευκὸν ἐπῆγον, τῷ ταχυτάτῳ θεῶν, 
ὡς ἔοικε, τὸ τάχιστον καθοσιοῦντες, τῇ Σεληναίᾳ δὲ 
ξυνωρίδα βοῶν, διὰ τὸ περίγειον, ὡς εἰκός, τῆς θεοῦ τοὺς 
γηπονίας συνεργοὺς καθιεροῦντες. 
<lb/> </p>
</div>
</div>
<div type="chapter" n="7">
<div type="section" n="1">
<p rend="indent(1)">Καὶ ἔτι τούτων δρωμένων βοή τις ἀθρόον 
ἠγείρετο συμμιγής τε καὶ ταραχώδης καὶ οἷα εἰκὸς ὑπὸ 
πλήθους ἀπείρου συγκλύδων ἀνθρώπων, «Τὰ πάτρια 
τελείσθω» τῶν περιεστώτων ἐκβοώντων, «ἡ νενομισμένη 
θυσία λοιπὸν ὑπὲρ τοῦ ἔθνους τελείσθω, αἱ ἀπαρχαὶ τοῦ 
πολέμου τοῖς θεοῖς προσαγέσθωσαν.» </p>
</div>
<div type="section" n="2">
<p><seg type="new-citation"/> Συνεὶς οὖν ὁ 
Ὑδάσπης ὅτι τὴν ἀνθρωποκτονίαν ἐπιζητοῦσιν, ἣν ἐπὶ ταῖς 
κατὰ τῶν ἀλλοφύλων νίκαις μόναις ἐκ τῶν ἁλισκομένων 
ἐπιτελεῖν εἰώθεσαν, κατασείσας τῇ χειρὶ καὶ αὐτίκα τὸ 
αἰτούμενον ἔσεσθαι τοῖς νεύμασι σημήνας, τοὺς εἰς τοῦτο 
πάλαι ἀποκεκληρωμένους αἰχμαλώτους ἄγεσθαι προσέταττεν.
 </p>
</div>
<div type="section" n="3">
<p><seg type="new-citation"/> Ἤγοντο οὖν οἵ τε ἄλλοι καὶ ὁ Θεαγένης καὶ ἡ 
Χαρίκλεια τῶν τε δεσμῶν λελυμένοι καὶ κατεστεμμένοι, 
κατηφεῖς μέν, οἷα εἰκός, οἱ ἄλλοι—Θεαγένης δὲ ἐπ' 
ἔλαττον—, ἡ Χαρίκλεια δὲ καὶ φαιδρῷ τῷ προσώπῳ καὶ 
μειδιῶντι συνεχές τε καὶ ἀτενὲς εἰς τὴν Περσίνναν ἀφορῶσα, 
ὥστε κἀκείνην παθεῖν τι πρὸς τὴν ὄψιν· </p>
</div>
<div type="section" n="4">
<p><seg type="new-citation"/> καὶ βύθιόν τι 
στενάξασαν «Ὦ ἄνερ» εἰπεῖν, «οἵαν κόρην εἰς τὴν θυσίαν 
ἐπιλέλεξαι· οὐκ οἶδα ἰδοῦσα τοιοῦτο κάλλος· ὡς δὲ καὶ <pb/> 
εὐγενὴς τὸ βλέμμα, ὡς δὲ καὶ μεγαλόφρων πρὸς τὴν τύχην, 
ὡς δὲ καὶ ἐλεεινὴ τῆς κατὰ τὴν ἡλικίαν ἀκμῆς. Εἰ περιεῖναι 
συνέβαινεν ἡμῖν τὸ ἅπαξ μοι κυηθὲν καὶ κακῶς ἀπολωλὸς 
θυγάτριον, ἐν ἴσοις που ταύτῃ τοῖς ἔτεσιν ἐξητάζετο. </p>
</div>
<div type="section" n="5">
<p>Ἀλλ' εἴθε γε, ὦ ἄνερ, ἐνῆν πως ἐξελέσθαι τὴν κόρην, 
πολλὴν ἂν ἔσχον παραψυχὴν διακονουμένης μοι τοιαύτης. 
Ἴσως δέ που καὶ Ἑλληνίς ἐστιν ἡ ἀθλία· τὸ γὰρ πρόσωπον 
οὐκ Αἰγυπτίας.» «Ἑλληνὶς μὲν» ἔφη πρὸς αὐτὴν ὁ 
Ὑδάσπης «καὶ πατέρων οὓς λέξει τὸ παρόν· δεῖξαι γὰρ 
οὐκ ἂν ἔχοι· πόθεν; καίτοι γε ἐπηγγέλλετο. </p>
</div>
<div type="section" n="6">
<p><seg type="new-citation"/> Ῥυσθῆναί 
γε μὴν τῆς θυσίας ἀδύνατος· καίτοι γε ἐβουλόμην, πεπονθώς 
τι καὶ αὐτὸς οὐκ οἶδ' ὅπως καὶ κατελεῶν τὴν κόρην· ἀλλ' 
οἶσθα ὡς ἄρρενα μὲν τῷ Ἡλίῳ θήλειαν δὲ τῇ Σεληναίᾳ 
προσάγειν τε καὶ ἱερουργεῖν ὁ νόμος βούλεται. Ταύτης δὴ 
πρώτης αἰχμαλώτου μοι προσαχθείσης καὶ εἰς τὴν νῦν 
θυσίαν ἀποκληρωθείσης ἀπαραίτητος ἂν γένοιτο πρὸς τὸ 
πλῆθος ἡ ὑπέρθεσις. </p>
</div>
<div type="section" n="7">
<p><seg type="new-citation"/> Ἓν μόνον ἂν βοηθήσειεν, εἰ τῆς 
ἐσχάρας ἣν οἶσθα ἐπιβᾶσα μὴ ἁγνεύουσά πως ὁμιλίας τῆς 
πρὸς ἄνδρας ἐλεγχθείη, καθαρὰν εἶναι τὴν προσκομιζομένην 
τῇ θεῷ, καθάπερ οὖν καὶ τὸν &lt;τῷ&gt; Ἡλίῳ, τοῦ νόμου κελεύοντος,
 ἐπὶ δὲ τῆς τοῦ Διονύσου θυσίας ἀδιαφοροῦντος. 
Ἀλλ' ὅρα, εἰ προσομιλήσασά τῳ φωραθείη πρὸς τῆς ἐσχάρας,
 μὴ οὐκ εὐπρεπὲς ᾖ τὴν τοιάνδε εἰς τὸν οἶκον εἰσδέξασθαι.»
 </p>
</div>
<div type="section" n="8">
<p><seg type="new-citation"/> Καὶ ἡ Περσίννα «Φωραθείη» ἔφη «καὶ 
σωθείη μόνον· αἰχμαλωσία καὶ πόλεμος καὶ τοσοῦτος τῆς 
ἐνεγκούσης ἐξοικισμὸς ἀνέγκλητον ποιεῖ τὴν προαίρεσιν, <pb/> 
καὶ πλέον ἐπὶ ταύτης, ἐν τῷ κάλλει τὴν καθ' ἑαυτῆς βίαν, 
εἰ καί τι τοιοῦτον ὑπέστη, περιαγούσης.» 
<lb/> </p>
</div>
</div>
<div type="chapter" n="8">
<div type="section" n="1">
<p rend="indent(1)">Καὶ ἔτι τοιαῦτα λεγούσης καὶ ἅμα ὑποδακρυούσης
 λανθάνειν δὲ τοὺς παρόντας πειρωμένης, ἄγεσθαι 
τὴν ἐσχάραν ὁ Ὑδάσπης ἐκέλευσε. Παιδάρια τοίνυν ἄνηβα 
συλλαβόντες ἐκ τοῦ πλήθους οἱ ὑπηρέται (μόνοις γὰρ τοῖς 
τοιούτοις ἀβλαβῶς θιγγάνειν ἔνεστιν), ἐκόμιζόν τε ἐκ τοῦ 
νεὼ καὶ εἰς μέσους προὐτίθεσαν, ἐπιβαίνειν ἕκαστον τῶν 
αἰχμαλώτων κελεύοντες. </p>
</div>
<div type="section" n="2">
<p><seg type="new-citation"/> Τῶν δὲ ὅστις ἐπιβαίη παραυτίκα
 τὴν βάσιν ἐφλέγετο, οὐδὲ τὴν πρώτην καὶ πρὸς ὀλίγον 
ψαῦσιν ἐνίων ὑποστάντων, χρυσοῖς μὲν ὀβελίσκοις τῆς 
ἐσχάρας διαπεπλεγμένης πρὸς τοῦτο δὲ ἐνεργείας τετελεσμένης
 ὥστε πάντα τὸν μὴ καθαρὸν καὶ ἄλλως ἐπιορκοῦντα 
καταίθειν, τῶν δὲ ἀπ' ἐναντίας ἀλύπως προσιέσθαι τὴν 
βάσιν. Τούτους μὲν δὴ τῷ τε Διονύσῳ καὶ ἄλλοις θεοῖς 
ἀπεκλήρουν πλὴν δύο που καὶ τριῶν νεανίδων αἳ τῆς ἐσχάρας 
ἐπιβᾶσαι παρθενεύειν ἐγνωρίσθησαν. 
<lb/> </p>
</div>
</div>
<div type="chapter" n="9">
<div type="section" n="1">
<p rend="indent(1)">Ἐπεὶ δὲ καὶ Θεαγένης ἐπιβὰς καθαρεύων ἐφαίνετο,
 θαυμασθεὶς πρὸς ἁπάντων τά τε ἄλλα τοῦ μεγέθους 
καὶ κάλλους καὶ ὅτι περ οὕτως ἀκμαῖος ἀνὴρ ἀπείρατος 
εἴη τῶν τῆς Ἀφροδίτης, πρὸς τὴν ἡλιακὴν ἱερουργίαν 
ηὐτρεπίζετο «Καλὰ» λέγων ἠρέμα πρὸς τὴν Χαρίκλειαν <pb/> 
«τἀπίχειρα παρ' Αἰθίοψι τῶν καθαρῶς βιούντων· θυσίαι 
καὶ σφαγαὶ τὰ ἔπαθλα τῶν σωφρονούντων. </p>
</div>
<div type="section" n="2">
<p><seg type="new-citation"/> Ἀλλ' ὦ 
φιλτάτη, τί οὐχὶ φράζεις σαυτήν; ποῖον ἀναμένεις ἔτι 
καιρόν; ἢ τὸν ἕως ἂν ἀποδειροτομήσῃ τις; Λέγε, ἱκετεύω, 
καὶ μήνυε τὴν σαύτης τύχην. Ἴσως μὲν κἀμὲ περισώσεις 
ἥτις ποτὲ εἴης γνωρισθεῖσα καὶ ἐξαιτήσασα· εἰ δ' ἄρα 
μὴ τοῦτο, σύ γε μὴν προδήλως διαδράσῃ τὸν κίνδυνον· 
αὔταρκες δὲ τοῦτό μοι μαθόντι καὶ τελευτᾶν.» </p>
</div>
<div type="section" n="3">
<p><seg type="new-citation"/> Ἡ δὲ 
«Πλησίον ὁ ἀγὼν» εἰποῦσα «καὶ νῦν ταλαντεύει τὰ 
καθ' ἡμᾶς ἡ μοῖρα» μηδὲ κελεῦσαι τοὺς ἐπιτεταγμένους 
ἀναμείνασα ἐνέδυ τε τὸν ἐκ Δελφῶν ἱερὸν χιτῶνα, ἐκ 
πηριδίου τινὸς ὃ ἐπεφέρετο προκομίσασα, χρυσοϋφῆ τε 
ὄντα καὶ ἀκτῖσι κατάπαστον, τήν τε κόμην ἀνεῖσα καὶ 
οἷον κάτοχος φανεῖσα προσέδραμέ τε καὶ ἐφήλατο τῇ 
ἐσχάρᾳ καὶ εἱστήκει πολὺν χρόνον ἀπαθής, τῷ τε κάλλει 
τότε πλέον ἐκλάμποντι καταστράπτουσα, περίοπτος ἐφ' 
ὑψηλοῦ πᾶσι γεγενημένη, καὶ πρὸς τοῦ σχήματος τῆς στολῆς
 ἀγάλματι θεοῦ πλέον ἢ θνητῇ γυναικὶ προσεικαζομένη.
 </p>
</div>
<div type="section" n="4">
<p><seg type="new-citation"/> Θάμβος γοῦν ἅμα πάντας κατέσχε· καὶ βοὴν 
μίαν ἄσημον μὲν καὶ ἄναρθρον δηλωτικὴν δὲ τοῦ θαύματος
 ἐπήχησαν τῶν τε ἄλλων ἀγασθέντες καὶ πλέον ὅτι 
κάλλος οὕτως ὑπεράνθρωπον καὶ τὸ ὥριον τῆς ἀκμῆς ἄθικτον
 ἐτήρει καὶ ἔχειν ἐνεδείκνυτο σωφροσύνῃ πλέον ἢ τῇ <pb/> 
ὥρᾳ κοσμούμενον. </p>
</div>
<div type="section" n="5">
<p><seg type="new-citation"/> Ἐλύπει μὲν οὖν καὶ ἄλλους τῶν 
ὄχλων ἁρμόδιος τῇ θυσίᾳ φανεῖσα, καὶ δεισιδαιμονοῦντες 
ὅμως ἥδιστα ἂν εἶδον ἔκ τινος μηχανῆς περισωθεῖσαν. 
Πλέον δὲ ἠνία τὴν Περσίνναν, ὥστε καὶ εἰπεῖν πρὸς τὸν 
Ὑδάσπην «Ὡς ἀθλία καὶ δυστυχὴς ἡ κόρη σὺν πολλῷ καὶ 
οὐκ εἰς καιρὸν τῇ σωφροσύνῃ σεμνυνομένη καὶ θάνατον 
τῶν πολλῶν τούτων ἐπαίνων ἀλλαττομένη. Ἀλλὰ τί ἂν 
γένοιτο» ἔφη «ὦ ἄνερ;» Ὁ δὲ «Μάτην» ἔφη «μοι 
ἐνοχλεῖς καὶ οἰκτίζῃ τὴν οὐ σῳζομένην ἀλλὰ θεοῖς, ὡς 
ἔοικε, διὰ τὸ ὑπερβάλλον τῆς φύσεως ἀρχῆθεν φυλαττομένην.»
 </p>
</div>
<div type="section" n="6">
<p><seg type="new-citation"/> Καὶ ἀποστρέψας τὸν λόγον πρὸς τοὺς Γυμνοσοφιστάς,
 «Ἀλλ' ὦ σοφώτατοι» ἔφη «πάντων ηὐτρεπισμένων
 τί οὐχὶ κατάρχετε τῶν ἱερῶν;» Καὶ ὁ Σισιμίθρης
 «Εὐφήμησον» ἀπεκρίνατο, ἑλληνίζων ὥστε μὴ τὸ 
πλῆθος ἐπαΐειν, «ἱκανῶς γὰρ καὶ μέχρι τούτων ὄψιν τε 
καὶ ἀκοὴν ἐχράνθημεν. Ἀλλ' ἡμεῖς μὲν εἰς τὸν νεὼν 
μεταστησόμεθα, θυσίαν οὕτως ἔκθεσμον τὴν δι' ἀνθρώπων 
οὔτε αὐτοὶ δοκιμάζοντες οὔτε προσίεσθαι τὸ θεῖον νομίζοντες
 (ὡς εἴθε γε ἦν καὶ τὰς διὰ τῶν ἄλλων ζῴων θυσίας 
κεκωλῦσθαι) μόναις ταῖς δι' εὐχῶν καὶ ἀρωμάτων καθ' 
ἡμέτερον νόον ἀρκουμένους. </p>
</div>
<div type="section" n="7">
<p><seg type="new-citation"/> Σὺ δὲ ἐπιμένων (ἐπάναγκες
 γὰρ βασιλεῖ καὶ ἄκριτον ἔστιν ὅτε πλήθους ὁρμὴν 
θεραπεύειν) ἐπιτέλει τὴν οὐκ εὐαγῆ μὲν ταύτην θυσίαν διὰ 
δὲ τὸ προκατειληφὸς τοῦ Αἰθιοπικοῦ νόμου πάτριον ἀπαραίτητον,
 καθαρσίων εἰσαῦθις δεησόμενος, ἴσως δὲ καὶ οὐ 
δεησόμενος· οὐ γάρ μοι δοκεῖ πρὸς τέλος ἥξειν ἥδε ἡ θυσία <pb/> 
τοῖς τε ἄλλοις ἐκ τοῦ θείου συμβόλοις τεκμαιρομένῳ καὶ 
τῷ περιλάμποντι φωτὶ τοὺς ξένους, ὑπερμαχεῖν τινα τῶν 
κρειττόνων διασημαίνοντι.» 
<lb/> </p>
</div>
</div>
<div type="chapter" n="10">
<div type="section" n="1">
<p rend="indent(1)">Καὶ ταῦτα εἰπὼν ἅμα καὶ τοῖς ἄλλοις συνέδροις 
ἀνίστατο καὶ πρὸς τὴν μετάστασιν ἐρρυθμίζετο. Ἀλλ' ἥ 
γε Χαρίκλεια καθήλατό τε τῆς ἐσχάρας καὶ προσδραμοῦσα 
προσπίπτει τοῖς γόνασι τοῦ Σισιμίθρου, τῶν ὑπηρετῶν 
παντοίως ἐπεχόντων καὶ τὴν ἱκεσίαν παραίτησιν εἶναι τοῦ 
θανάτου νομιζόντων, καὶ «Ὦ σοφώτατοι» ἔλεγε «μικρὸν 
ἐπιμείνατε· δίκη γάρ μοι καὶ κρίσις πρόκειται πρὸς τοὺς 
βασιλεύοντας, ὑμᾶς δὲ μόνους καὶ τοῖς τοσούτοις δικάζειν 
πυνθάνομαι. </p>
</div>
<div type="section" n="2">
<p><seg type="new-citation"/> Καὶ τὸν περὶ ψυχῆς ἀγῶνά μοι διαιτήσατε·
 σφαγιασθῆναι γάρ με θεοῖς οὔτε δυνατὸν οὔτε δίκαιον 
εἶναι μαθήσεσθε.» Προσήκαντο ἄσμενοι τὰ εἰρημένα καὶ 
«Ὦ βασιλεῦ» ἔφασαν «ἀκούεις τῆς προκλήσεως καὶ ἃ 
προίσχεται ἡ ξένη;» Γελάσας οὖν ὁ Ὑδάσπης «Καὶ ποία 
δίκη» φησίν «ἢ πόθεν ἐμοὶ καὶ ταύτῃ; προφάσεως δὲ ἐκ 
ποίας ἢ ποίων ἴσων ἀναφαινομένη;» </p>
</div>
<div type="section" n="3">
<p><seg type="new-citation"/> Καὶ ὁ Σισιμίθρης
 «Αὐτὰ» ἔφη «δηλώσει τὰ λεχθησόμενα.» «Καὶ οὐκ 
ἂν δόξειεν» ἔφη «τὸ πρᾶγμα οὐ κρίσις ἀλλ' ὕβρις, εἰ 
πρὸς τὴν αἰχμάλωτον βασιλεὺς ὢν διαδικάσομαι;» «Τὰς 
ὑπεροχὰς οὐ δυσωπεῖται τὸ δίκαιον» ἀπεκρίνατο πρὸς 
αὐτὸν ὁ Σισιμίθρης· «ἀλλ' εἷς ἐστιν ὁ βασιλεύων ἐν ταῖς 
κρίσεσιν, ὁ τοῖς εὐλογωτέροις κρατῶν.» </p>
</div>
<div type="section" n="4">
<p><seg type="new-citation"/> «Ἀλλὰ πρὸς <pb/> 
τοὺς ἐγχωρίους» ἔφη «καὶ οὐ τοὺς ξένους δικάζειν ὑμᾶς 
τοῖς βασιλεύουσιν ὁ νόμος ἐφίησι.» Καὶ ὁ Σισιμίθρης «Οὐ 
τοῖς προσώποις μόνον» ἔφη «τὰ δίκαια γίνεται ἰσχυρὰ 
παρὰ τοῖς σώφροσιν, ἀλλὰ καὶ τοῖς τρόποις.» «Δῆλον 
μὲν» εἶπεν «ὡς οὐδὲν ἐρεῖ σπουδαῖον, ἀλλ', ὅπερ ἴδιον 
τῶν τὰ τελευταῖα κινδυνευόντων, λόγων ματαίων ἔσται 
πλάσματα πρὸς ὑπέρθεσιν. Λεγέτω δ' οὖν ὅμως, ἐπειδὴ 
βούλεται Σισιμίθρης.» 
<lb/> </p>
</div>
</div>
<div type="chapter" n="11">
<div type="section" n="1">
<p rend="indent(1)">Ἡ δὲ Χαρίκλεια καὶ ἄλλως οὖσα εὔθυμος διὰ τὴν 
προσδοκωμένην τῶν περιεστηκότων λύσιν, πλέον ἐγεγόνει 
περιχαρὴς ὡς τοῦ Σισιμίθρου τοὔνομα ἐπήκουσεν· ἦν γὰρ 
δὴ οὗτος ὁ τὴν ἀρχὴν ἐκτεθεῖσαν ἀνελόμενος καὶ τῷ 
Χαρικλεῖ παρακαταθέμενος ἔτεσι δέκα πρότερον, ὅτε εἰς 
τοὺς Καταδούπους ἐστάλη τῶν σμαραγδείων μετάλλων 
ἕνεκεν ὡς τὸν Ὀροονδάτην πρεσβεύων, τότε μὲν εἷς τῶν 
πολλῶν Γυμνοσοφιστῶν τυγχάνων, τὸ παρὸν δὲ πρόεδρος 
ἀναδεδειγμένος. </p>
</div>
<div type="section" n="2">
<p><seg type="new-citation"/> Τὴν μὲν οὖν ὄψιν τἀνδρὸς οὐκ ἀνέφερεν
 ἡ Χαρίκλεια, νέα κομιδῇ καὶ ἑπταέτις χωρισθεῖσα, 
τοὔνομα δὲ ἀναγνοῦσα περιχαρὴς ἐγεγόνει πλέον, συνήγορόν
 τε καὶ συνεργὸν ἔσεσθαι πρὸς τὸν ἀναγνωρισμὸν ἐλπίσασα.
 </p>
</div>
<div type="section" n="3">
<p><seg type="new-citation"/> Τὰς δὴ χεῖρας εἰς τὸν οὐρανὸν ἀνατείνασα 
καὶ βοῶσα ἐξάκουστον «Ἥλιε, γενεάρχα προγόνων ἐμῶν» 
ἔλεγε «θεοί τε ἄλλοι καὶ ἥρωες γένους ἡμετέρου καθηγεμόνες,
 ὑμεῖς ἔστε μοι μάρτυρες ὡς οὐδὲν ἐρῶ ψεῦδος, ὑμεῖς <pb/> 
δὲ καὶ συλλήπτορες εἰς τὴν κρίσιν τὴν νυνὶ προκειμένην,
 εἰς ἣν τῶν προσόντων μοι δικαίων ἐντεῦθεν ἄρξομαι.
 Ξένους, ὦ βασιλεῦ, ἢ καὶ ἐγχωρίους ὁ νόμος ἱερουργεῖσθαι
 κελεύει;» Τοῦ δὲ «Ξένους» εἰπόντος, «Οὐκοῦν 
ὥρα σοι» ἔφη «ζητεῖν ἑτέρους εἰς τὴν θυσίαν· ἐμὲ γὰρ 
ὑμεδαπήν τε καὶ ἐγχώριον εὑρήσεις.» 
<lb/> </p>
</div>
</div>
<div type="chapter" n="12">
<div type="section" n="1">
<p rend="indent(1)">Τοῦ δὲ θαυμάζοντος καὶ πλάττεσθαι λέγοντος, 
ἡ Χαρίκλεια «Τὰ μικρότερα» ἔφη «θαυμάζεις, τὰ μείζονα
 δὲ ἐστὶν ἕτερα· οὐ γὰρ ἐγχώριος μόνον ἀλλὰ καὶ 
γένους τοῦ βασιλείου τὰ πρῶτα καὶ ἐγγύτατα.» Καὶ αὖθις 
τοῦ Ὑδάσπου διαπτύοντος ὡς φληνάφους τοὺς λόγους 
«Παῦσαι» εἶπεν, «ὦ πάτερ, θυγατέρα τὴν σὴν ἐκφαυλίζων.»
 </p>
</div>
<div type="section" n="2">
<p><seg type="new-citation"/> Ὁ δὴ βασιλεὺς τὸ ἐντεῦθεν οὐχ ὑπερορῶν 
τὰ λεγόμενα μόνον ἀλλ' ἤδη καὶ ἀγανακτῶν ἐφαίνετο, 
χλεύην τὸ πρᾶγμα καὶ ὕβριν ποιούμενος· καὶ «Ὦ Σισιμίθρη
 καὶ οἱ λοιποί» ἔλεγεν, «ὁρᾶτε οἷ περιέστη τὰ τῆς 
ἀνεξικακίας; ἦ γὰρ οὐκ ἄντικρυς μανίαν ἡ κόρη νοσεῖ 
παρατόλμοις πλάσμασι τὸν θάνατον πειρωμένη διώσασθαι, 
θυγατέρα ἐμὴν ὥσπερ ἐπὶ σκηνῆς ἐξ ἀπόρων ἑαυτὴν καὶ 
οἷον ἐκ μηχανῆς ἀναφαίνουσα τοῦ μηδεπώποτε, ὡς ἴστε, 
παίδων γονὴν εὐτυχήσαντος, ἅπαξ δέ που μόνον ὁμοῦ τε 
ἀκηκοότος καὶ ἀποβαλόντος; </p>
</div>
<div type="section" n="3">
<p><seg type="new-citation"/> Ὥστε ἀγέτω τις, μηδὲ <pb/> 
ἐπὶ πλέον ἐπινοείτω τῇ θυσίᾳ τὴν ὑπέρθεσιν.» «Οὐκ 
ἄξει οὐδείς» ἀνεβόησεν ἡ Χαρίκλεια «τέως ἂν μὴ τοῦτο 
κελεύωσιν οἱ δικάζοντες· σὺ δὲ δικάζῃ τὸ παρόν, οὐ ψῆφον 
φέρεις. Ξενοκτονεῖν μὲν ἴσως, ὦ βασιλεῦ, ὁ νόμος ἐπιτρέπει,
 τεκνοκτονεῖν δὲ οὔθ' οὗτος οὔθ' ἡ φύσις σοι, πάτερ, 
ἐφίησι· πατέρα γάρ σε τήμερον οἱ θεοὶ καὶ ἀρνούμενον 
ἀναδείξουσι. </p>
</div>
<div type="section" n="4">
<p><seg type="new-citation"/> Πᾶσα δίκη καὶ κρίσις, ὦ βασιλεῦ, δύο 
τὰς μεγίστας ἀποδείξεις οἶδε, τάς τε ἐγγράφους πίστεις 
καὶ τὰς ἐκ μαρτύρων βεβαιώσεις· ἄμφω σοι τοῦ θυγάτηρ 
ὑμετέρα εἶναι παρέξομαι, μάρτυρα μὲν οὐχ ἕνα τῶν πολλῶν
 ἀλλ' αὐτόν γε δὴ τὸν δικάζοντα προκαλουμένη (μεγίστη
 δὲ οἶμαι τῷ λέγοντι πίστις ἡ τοῦ διαιτῶντος γνῶσις), 
γράμματα δὲ τάδε τύχης τῆς ἐμῆς τε καὶ ὑμῶν διηγήματα 
προϊσχομένη.» 
<lb/> </p>
</div>
</div>
<div type="chapter" n="13">
<div type="section" n="1">
<p rend="indent(1)">Καὶ ἅμα λέγουσα τὴν συνεκτεθεῖσαν ἑαυτῇ ταινίαν
 ὑπὸ τῇ γαστρὶ φέρουσα προὔφερέ τε καὶ ἀνειλήσασα 
τῇ Περσίννῃ προσεκόμιζεν. Ἡ δὲ ἐπειδὴ τὸ πρῶτον εἶδεν 
ἀχανής τε καὶ αὖος ἐγεγόνει καὶ χρόνον ἐπὶ πλεῖστον τὰ 
ἐγγεγραμμένα τῇ ταινίᾳ καὶ τὴν κόρην αὖθις ἐν μέρει 
περιεσκόπει· τρόμῳ τε καὶ παλμῷ συνείχετο καὶ ἱδρῶτι 
διερρεῖτο, χαίρουσα μὲν ἐφ' οἷς εὕρισκεν ἀμηχανοῦσα δὲ 
πρὸς τὸ τῶν παρ' ἐλπίδας ἄπιστον, δεδοικυῖα δὲ τὴν ἐξ 
Ὑδάσπου τῶν φανερουμένων ὑποψίαν τε καὶ ἀπιστίαν ἢ <pb/> 
καὶ ὀργήν, ἂν οὕτω τύχῃ, καὶ τιμωρίαν. </p>
</div>
<div type="section" n="2">
<p><seg type="new-citation"/> Ὥστε καὶ 
τὸν Ὑδάσπην ἐνορῶντα εἰς τὸ θάμβος καὶ τὴν συνέχουσαν 
ἀγωνίαν «Ὦ γύναι» εἰπεῖν «τί ταῦτα; ἢ τί πέπονθας 
πρὸς τὴν δεικνυμένην γραφήν;» Ἡ δὲ «Ὦ βασιλεῦ» 
εἶπε «καὶ δέσποτα καὶ ἄνερ, ἄλλο μὲν οὐδὲν ἂν εἴποιμι 
πλέον, λαβὼν δὲ ἀναγίνωσκε· διδάσκαλός σοι πάντων ἡ ταινία
 γενήσεται.» Καὶ ἐπιδοῦσα αὖθις ἐσιώπα κατηφήσασα. </p>
</div>
<div type="section" n="3">
<p>Δεξάμενος γοῦν ὁ Ὑδάσπης καὶ πλησίον παρεῖναι καὶ 
συνεπιλέγεσθαι τοὺς Γυμνοσοφιστὰς παρακαλέσας ἐπῄει 
τὴν γραφήν, πολλὰ μὲν αὐτὸς θαυμάζων πολλὰ δὲ καὶ τὸν 
Σισιμίθρην ἐκπεπληγμένον καὶ μυρίας τροπὰς τῆς διανοίας
 ἐκ τῶν ὄψεων ἐμφαίνοντα ὁρῶν συνεχές τε εἰς τὴν 
ταινίαν καὶ εἰς τὴν Χαρίκλειαν ἀτενίζοντα. </p>
</div>
<div type="section" n="4">
<p><seg type="new-citation"/> Καὶ τέλος, 
ἐπειδὴ τήν τε ἔκθεσιν ἐδιδάχθη καὶ τὴν αἰτίαν τῆς ἐκθέσεως
 ὁ Ὑδάσπης, «Ἀλλ' ὅτι μὲν ἐτέχθη μοι κόρη τις» 
ἔφη «γινώσκω, καὶ ἀποθανοῦσαν τότε πυθόμενος, ὡς αὐτὴ 
Περσίννα ἔλεγεν, ἐκτεθεῖσθαι νυνὶ μανθάνω. Τίς δὲ ὁ ἀνελόμενος
 καὶ διασώσας καὶ θρέψας, τίς δὲ ὁ διακομίσας εἰς 
Αἴγυπτον οὗ καὶ αἰχμάλωτος εἴληπται; </p>
</div>
<div type="section" n="5">
<p><seg type="new-citation"/> Ἢ πόθεν 
ὅλως ὅτι αὕτη ἐκείνη, καὶ μὴ διέφθαρται μὲν τὸ ἐκτεθὲν 
τοῖς δὲ γνωρίσμασιν ἐπιτυχών τις ἀποκέχρηται τοῖς ἐκ 
τῆς τύχης; μή τις δαίμων ἡμῖν ἐπιπαίζει καὶ ὥσπερ προσωπεῖον
 τῇ κόρῃ ταῦτα περιθεὶς ἐντρυφᾷ τῇ ἡμετέρᾳ περὶ 
τεκνοποιΐαν ἐπιθυμίᾳ καὶ νόθον ἡμῖν καὶ ὑποβολιμαῖον εἰσποιεῖ <pb/>
 διαδοχήν, καθάπερ νέφει τῇ ταινίᾳ τὴν ἀλήθειαν 
ἐπισκιάζων.» 
<lb/> </p>
</div>
</div>
<div type="chapter" n="14">
<div type="section" n="1">
<p>Ἐπὶ τούτοις ὁ Σισιμίθρης «Τὰ μὲν πρῶτα» 
ἔφη «τῶν ζητουμένων ἔχει σοι λύσιν· ὁ γὰρ ἀνελόμενος 
ἐκτεθεῖσαν καὶ ἀναθρέψας λάθρα καὶ εἰς Αἴγυπτον κομίσας 
ὅτε με πρεσβευτὴν ἔστειλας, οὗτος εἰμὶ ἐγώ, καὶ ὡς οὐ 
θεμιτὸν ἡμῖν τὸ ψεῦδος οἶσθα προλαβών. Γνωρίζω καὶ τὴν 
ταινίαν τοῖς βασιλείοις Αἰθιόπων γράμμασιν ὡς ὁρᾷς κεχαραγμένην
 καὶ οὐ παρέχουσαν ἀμφιβολίαν ἀλλαχοῦ συντετάχθαι,
 Περσίννης δὲ αὐτοχειρίᾳ κατεστίχθαι παρὰ σοὶ 
μάλιστα γνωριζομένην. </p>
</div>
<div type="section" n="2">
<p><seg type="new-citation"/> Ἀλλ' ἦν καὶ ἕτερα συνεκτεθέντα
 γνωρίσματα, δοθέντα παρ' ἐμοῦ τῷ ὑποδεξαμένῳ 
τὴν κόρην ἀνδρὶ Ἕλληνί τε καί, ὡς ἐφαίνετο, καλῷ 
τε καὶ ἀγαθῷ.» «Σῴζεται» ἔφη «καὶ ταῦτα» ἡ Χαρίκλεια,
 καὶ ἅμα ἐπεδείκνυ τοὺς ὅρμους. Πλέον ἡ Περσίννα 
ἰδοῦσα κατεπλάγη, καὶ πυνθανομένου τοῦ Ὑδάσπου τίνα 
ταῦτα εἴη καὶ εἴ τι πλέον ἔχοι ἐκδιδάσκειν ἀπεκρίνατο 
οὐδὲν ἢ ὅτι γνωρίζει μὲν κατ' οἶκον δὲ ταῦτα ἐξετάζειν 
καλόν. </p>
</div>
<div type="section" n="3">
<p><seg type="new-citation"/> Αὖθις οὖν ἀδημονῶν ὁ Ὑδάσπης ἐφαίνετο καὶ 
ἡ Χαρίκλεια «Ταῦτα μὲν ἂν εἴη τῆς μητρὸς τὰ γνωρίσματα·
 σὸν δὲ ἴδιον ὅδε ὁ δακτύλιος·» καὶ ἐδείκνυ τὴν παντάρβην.
 Ἐγνώρισεν ὁ Ὑδάσπης, δεδωκὼς δῶρον τῇ Περσίννῃ
 παρὰ τὴν μνηστείαν. Καὶ «Ὦ βελτίστη» ἔφη «τὰ <pb/> 
μὲν γνωρίσματα ἐμά, σὲ δὲ ἐμὴν οὖσαν τούτοις κεχρῆσθαι 
καὶ μὴ ἄλλως ἐπιτυχοῦσαν οὐδέπω γνωρίζω· πρὸς γὰρ τοῖς 
ἄλλοις καὶ χροιᾷ ξένῃ τῆς Αἰθιοπίδος λαμπρύνῃ.» </p>
</div>
<div type="section" n="4">
<p><seg type="new-citation"/> Καὶ 
ὁ Σισιμίθρης «Λευκὴν» ἔφη «κἀγὼ τότε ἀνειλόμην ἣν 
ἀνειλόμην, ἄλλως τε καὶ τῶν ἐτῶν ὁ χρόνος συμβαίνει πρὸς 
τὴν παροῦσαν τῆς κόρης ἡλικίαν, ἑπτακαίδεκά που τῶν 
πάντων ταύτῃ τε καὶ τῇ ἐκθέσει πληρουμένων. Ἐμοὶ δὲ 
καὶ τὸ βλέμμα τῶν ὀφθαλμῶν παρίσταται, καὶ τὸν ὅλον τῆς 
ὄψεως χαρακτῆρα καὶ τὸ ὑπερφυὲς τῆς ὥρας, ὁμολογοῦντα 
τοῖς τότε τὰ νυνὶ φαινόμενα, γνωρίζω.» </p>
</div>
<div type="section" n="5">
<p><seg type="new-citation"/> «Ταυτὶ μὲν 
ἄριστα, ὦ Σισιμίθρη» πρὸς αὐτὸν ὁ Ὑδάσπης «καὶ ὡς ἄν 
τις ἐκθυμότατα συνηγορῶν μᾶλλον ἢ δικάζων. Ἀλλ' ὅρα μὴ 
μέρος τι λύων ἕτερον ἀνακινεῖς ἀπόρημα δεινόν τε καὶ 
οὐδαμῶς ἀπολύσασθαι τὴν ἐμοὶ συμβιοῦσαν εὔπορον· λευκὴν
 γὰρ πῶς ἂν Αἰθίοπες ἀμφότεροι παρὰ τὸ εἰκὸς ἐτεκνώσαμεν;»
 </p>
</div>
<div type="section" n="6">
<p><seg type="new-citation"/> Ὑποβλέψας οὖν ὁ Σισιμίθρης καί τι καὶ 
εἰρωνικὸν ὑπομειδιάσας «Σὺ μὲν οὐκ οἶδα» ἔφη «ὅτι 
πάσχεις, ἀπὸ τρόπου τοῦ σοῦ τὸ παρὸν συνηγορίαν ἡμῖν 
ὀνειδίζων ἣν οὐκ ἂν ἐν φαύλῳ ποιησαίμην· δικαστὴν γὰρ 
ὁρίζομαι γνήσιον τὸν τοῦ δικαίου συνήγορον. Τί δὲ οὐχὶ σοὶ 
μᾶλλον ἢ τῇ κόρῃ συνηγορῶν φανήσομαι, πατέρα σε σὺν 
τοῖς θεοῖς ἀναδεικνὺς καὶ ἣν ἐκ σπαργάνων περιέσωσα 
ὑμῖν θυγατέρα ταύτην καὶ νῦν ἀνασῳζομένην ἐπ' ἀκμῆς 
οὐ περιορῶν; </p>
</div>
<div type="section" n="7">
<p><seg type="new-citation"/> Ἀλλὰ σὺ μὲν ἃ βούλει γίνωσκε περὶ 
ἡμῶν οὐδένα ὑπόλογον τούτου ποιουμένων· οὐ γὰρ πρὸς <pb/> 
τὴν ἑτέρων ἀρέσκειαν βιοῦμεν, αὐτὸ δὲ τὸ καλὸν κἀγαθὸν 
ζηλοῦντες ἑαυτοὺς πείθειν ἀγαπῶμεν. Τῆς γε μὴν κατὰ 
τὴν χροιὰν ἀπορίας φράζει μέν σοι καὶ ἡ ταινία τὴν λύσιν, 
ὁμολογούσης ἐν αὐτῇ ταυτησὶ Περσίννης ἐσπακέναι τινὰ 
εἴδωλα καὶ φαντασίας ὁμοιοτήτων † ἀπὸ τῆς κατὰ τὴν 
Ἀνδρομέδαν πρός σε ὁμιλίας ὁρωμένην †. Εἰ δ' οὖν καὶ 
ἄλλως πιστώσασθαι βούλει, πρόκειται τὸ ἀρχέτυπον· ἐπισκόπει
 τὴν Ἀνδρομέδαν ἀπαράλλακτον ἐν τῇ γραφῇ καὶ 
ἐν τῇ κόρῃ δεικνυμένην.» 
<lb/> </p>
</div>
</div>
<div type="chapter" n="15">
<div type="section" n="1">
<p rend="indent(1)">Ἐκόμιζον ἀράμενοι τὴν εἰκόνα προσταχθέντες 
οἱ ὑπηρέται καὶ πλησίον τῆς Χαρικλείας ἀντεγείραντες 
τοσοῦτον ἐκίνησαν παρὰ πάντων κρότον καὶ θόρυβον, ἄλλων 
πρὸς ἄλλους, ὅσοι καὶ κατὰ μικρὸν συνίεσαν τὰ λεγόμενα 
καὶ πραττόμενα, διαδηλούντων καὶ πρὸς τὸ ἀπηκριβωμένον 
τῆς ὁμοιότητος σὺν περιχαρείᾳ ἐκπλαγέντων, ὥστε καὶ τὸν 
Ὑδάσπην οὐκέτι μὲν ἀπιστεῖν ἔχειν, ἐφεστάναι δὲ πολὺν 
χρόνον ὑφ' ἡδονῆς ἅμα καὶ θαύματος ἐχόμενον. </p>
</div>
<div type="section" n="2">
<p><seg type="new-citation"/> Ὁ δὲ 
Σισιμίθρης «Ἓν ἔτι λείπεται» ἔφη· «περὶ βασιλείας γὰρ 
καὶ τῆς κατ' αὐτὴν γνησίας διαδοχῆς ὁ λόγος καί, πρό γε 
πάντων, ἀληθείας αὐτῆς. Γύμνωσον τὴν ὠλένην, ὦ κόρη— <pb/> 
μέλανι συνθήματι τὸ ὑπὲρ πῆχυν ἐσπίλωτο—οὐδὲν ἀπρεπὲς
 γυμνούμενον τὸ τῶν φύντων καὶ γένους μαρτύριον.» 
Ἐγύμνωσεν αὐτίκα ἡ Χαρίκλεια τὴν λαιάν, καὶ ἦν τις ὥσπερ 
ἔβενος περίδρομος ἐλέφαντα τὸν βραχίονα μιαίνων. 
<lb/> </p>
</div>
</div>
<div type="chapter" n="16">
<div type="section" n="1">
<p rend="indent(1)">Οὐκέτι κατεῖχεν ἡ Περσίννα, ἀλλ' ἀθρόον τε 
ἀνήλατο τοῦ θρόνου καὶ προσδραμοῦσα περιέβαλέ τε καὶ 
περιφῦσα ἐδάκρυέ τε καὶ πρὸς τὸ ἀκατάσχετον τῆς χαρᾶς 
μυκηθμῷ τινι προσεοικὸς ἀνωρύετο (ὑπερβολὴ γὰρ ἡδονῆς
 καὶ θρῆνόν ποτε ἀποτίκτειν φιλεῖ), μικροῦ τε ἔδει 
συγκατενεχθῆναι τῇ Χαρικλείᾳ. </p>
</div>
<div type="section" n="2">
<p><seg type="new-citation"/> Ὁ δὲ Ὑδάσπης ἠλέει 
μὲν τὴν γυναῖκα ὀδυρομένην ὁρῶν καὶ εἰς συμπάθειαν 
ἐκάμπτετο τὴν διάνοιαν, τὸ ὄμμα δὲ οἱονεὶ κέρας ἢ 
σίδηρον εἰς τὰ ὁρώμενα τείνας εἱστήκει πρὸς τὰς ὠδῖνας
 τῶν δακρύων ἀπομαχόμενος· καὶ τῆς ψυχῆς αὐτῷ 
πατρικῷ τῷ πάθει καὶ ἀνδρείῳ τῷ λήματι κυματουμένης
 καὶ τῆς γνώμης ὑπ' ἀμφοτέρων στασιαζομένης καὶ 
πρὸς ἑκατέρου καθάπερ ὑπὸ σάλου μετασπωμένης τελευτῶν
 ἡττήθη τῆς τὰ πάντα νικώσης φύσεως καὶ πατὴρ 
οὐκ εἶναι μόνον ἐπείθετο ἀλλὰ καὶ πάσχειν ὅσα πατὴρ 
ἠλέγχετο· καὶ τὴν Περσίνναν συγκατενεχθεῖσαν τῇ θυγατρὶ
 καὶ συμπεπλεγμένην ἀνεγείρων οὐκ ἔλαθε καὶ τὴν 
Χαρίκλειαν ἐναγκαλιζόμενος καὶ δακρύων ἐπιρροῇ πατρικὰ 
πρὸς αὐτὴν σπενδόμενος. </p>
</div>
<div type="section" n="3">
<p><seg type="new-citation"/> Οὐ μὴν εἰς τὸ παντελές γε <pb/> 
ἐξεκρούσθη τῶν πρακτέων, ἀλλ' ὀλίγον ἐπιστὰς τόν τε 
δῆμον κατοπτεύσας ἀπὸ τῶν ἴσων παθῶν κεκινημένον καὶ 
πρὸς τὴν σκηνοποιΐαν τῆς τύχης ὑφ' ἡδονῆς τε ἅμα καὶ 
ἐλέου δακρύοντας ἠχήν τέ τινα θεσπεσίαν ἄχρις αἰθέρος 
αἴροντας καὶ οὔτε κηρύκων σιγὴν ἐπιταττόντων ἐπαΐοντας 
οὔτε τὸ βούλημα τοῦ ταράχου προδήλως ἐκφαίνοντας, τὴν 
χεῖρα προτείνας καὶ κατασείων πρὸς ἡσυχίαν τὸ κλυδώνιον 
τοῦ δήμου κατέστελλε· </p>
</div>
<div type="section" n="4">
<p><seg type="new-citation"/> καὶ «Ὦ παρόντες» ἔλεγεν 
«οἱ μὲν θεοὶ πατέρα με, ὡς ὁρᾶτε καὶ ἀκούετε, πάσης 
ἐπέκεινα προσδοκίας ἀνέδειξαν, καὶ θυγάτηρ εἶναί μοι ἥδε 
ἡ κόρη πολλαῖς ταῖς ἀποδείξεσι γνωρίζεται· ἐγὼ δὲ τοσαύτην
 ὑπερβολὴν ποιοῦμαι τῆς εἰς ὑμᾶς τε καὶ τὴν ἐνεγκοῦσαν
 εὐνοίας, ὥστε μικρὰ φροντίσας καὶ γένους διαδοχῆς
 καὶ πατρῴας ἀνακλήσεως, ἃ δὴ πάντα μοι διὰ τῆσδε 
ἔμελλεν ἔσεσθαι, θεοῖς ἱερουργεῖν ὑπὲρ ὑμῶν ἐπείγομαι. </p>
</div>
<div type="section" n="5">
<p>Ὁρῶ μὲν γὰρ ὑμᾶς δακρύοντας καὶ ἀνθρώπινόν τι 
πάθος ἀναδεδεγμένους καὶ ἐλεοῦντας μὲν τὴν ἀωρίαν τῆς 
κόρης ἐλεοῦντας δὲ καὶ τὴν ἐμοὶ μάτην προσδοκηθεῖσαν 
τοῦ γένους διαδοχήν· ὅμως δ' οὖν ἀνάγκη, καὶ ὑμῶν ἴσως 
μὴ βουλομένων, τῷ πατρίῳ πείθεσθαι νόμῳ, τῶν ἰδίων 
λυσιτελῶν τὸ τῆς πατρίδος ἐπίπροσθεν ποιούμενον. </p>
</div>
<div type="section" n="6">
<p><seg type="new-citation"/> Εἰ 
μὲν γὰρ τοῖς θεοῖς οὕτω φίλον ὥστε παρέχεσθαί τε ἅμα 
καὶ ἀφαιρεῖσθαι (τοῦτο γὰρ ἤδη πάλαι τε πέπονθα γεννηθείσης
 καὶ πάσχω τὸ παρὸν εὑρεθείσης) οὐκ ἔχω λέγειν <pb/> 
ὑμῖν δὲ καταλείπω σκοπεῖν, οὐδ' εἴπερ ἣν ἐξῴκισαν τῆς 
ἐνεγκούσης ἐπὶ πέρατα γῆς ἔσχατα αὖθις δὲ θαυματουργοῦντες
 ἐν αἰχμαλώτῳ τῇ τύχῃ φέροντες ἐνεχείρισαν, ταύτην
 αὑτοῖς πάλιν ἱερουργουμένην προσδέξονται. </p>
</div>
<div type="section" n="7">
<p><seg type="new-citation"/> Καὶ 
ἣν ὡς πολεμίαν οὐκ ἀνεῖλον καὶ αἰχμάλωτον γενομένην 
οὐκ ἐλυμηνάμην, ταύτην θυγατέρα φανεῖσαν ἐναγίζειν, 
ὡς καὶ ὑμῖν ὄντος κατὰ βούλησιν τοῦ πράγματος, οὐχ 
ὑπερθήσομαι οὐδὲ πείσομαι ὃ καὶ ἄλλῳ πάσχοντι πατρὶ 
συγγνωστὸν ἴσως ἂν ἦν οὐδὲ ὀκλάσω οὐδὲ εἰς ἱκεσίαν τρέψομαι
 συγγνώμην δοῦναι καὶ ἀφοσιώσασθαι τὸ παρὸν πρὸς 
τὸν νόμον, τῇ φύσει πλέον καὶ τοῖς ἐκ ταύτης πάθεσι 
προσθεμένους, ὡς ἐξὸν καὶ ἑτέρῳ τρόπῳ θεραπεύειν τὸ 
θεῖον. </p>
</div>
<div type="section" n="8">
<p><seg type="new-citation"/> Ἀλλ' ὅσῳ συμπάσχοντες ἡμῖν οὐ λελήθατε καὶ 
ὡς ἴδια τὰ ἡμέτερα πάθη περιαλγοῦντες, τοσούτῳ κἀμοὶ 
προτιμότερα τὰ ὑμέτερα ὀλίγον μὲν τῆς ἀκληρίας λόγον 
ποιουμένῳ ὀλίγον δὲ τῆς ἀθλίας ταυτησὶ Περσίννης κατοδυρομένης,
 πρωτοτόκου τε ἅμα καὶ ἀγόνου καθισταμένης· 
ὥστε, εἰ δοκεῖ, παύσασθε μὲν δακρύοντες καὶ ἡμᾶς κατοικτιζόμενοι
 μάτην, τῆς δὲ ἱερουργίας ἐχώμεθα. </p>
</div>
<div type="section" n="9">
<p><seg type="new-citation"/> Σὺ δὲ 
ὦ θύγατερ (πρῶτα γάρ σε καὶ ὕστατα τὸ ποθητὸν ὄνομα 
τοῦτο προσφθέγγομαι), ὦ μάτην μὲν ὡραία μάτην δὲ <pb/> 
ἀνευραμένη τοὺς γεννήσαντας, ὦ τῆς ἀλλοδαπῆς βαρυτέραν 
τὴν πατρίδα δυστυχήσασα, ὦ σωτηριώδους μὲν τῆς ξένης 
ἐπ' ὀλέθρῳ δὲ πειρωμένη τῆς ἐνεγκούσης, μή μοι σύγχει 
τὸν θυμὸν ὀδυρομένη, ἀλλὰ τὸ ἀνδρεῖον ἐκεῖνό σου φρόνημα
 καὶ βασίλειον νῦν εἴπερ ποτὲ καὶ πρότερον ἐπιδείκνυσο·
 </p>
</div>
<div type="section" n="10">
<p><seg type="new-citation"/> καὶ ἕπου τῷ γεννήσαντι, νυμφοστολῆσαι μὲν οὐ 
δυνηθέντι οὐδὲ ἐπὶ παστάδας καὶ θαλάμους ἀγαγόντι, πρὸς 
δὲ θυσίαν κοσμοῦντι καὶ δᾷδας οὐ γαμηλίους ἀλλ' ἐπιβωμίους
 ἅπτοντι καὶ τὴν ἄμαχον ταυτηνὶ τοῦ κάλλους ἀκμὴν 
ἀνθ' ἱερείων προσάγοντι. Ὑμεῖς δὲ ἱλήκοιτε ὦ θεοὶ τῶν 
εἰρημένων [καὶ] εἰ δή τι πρὸς τοῦ πάθους νικώμενος οὐκ 
εὐαγὲς ἐφθεγξάμην ὁ τέκνον ὁμοῦ καλεσάμενος καὶ τεκνοκτόνος
 γινόμενος.» 
<lb/> </p>
</div>
</div>
<div type="chapter" n="17">
<div type="section" n="1">
<p rend="indent(1)">Καὶ ταῦτα εἰπὼν ὁ μὲν ἐπέβαλλε τῇ Χαρικλείᾳ 
τὰς χεῖρας, ἄγειν μὲν ἐπὶ τοὺς βωμοὺς καὶ τὴν ἐπ' αὐτῶν 
πυρκαϊὰν ἐνδεικνύμενος πλείονι δὲ αὐτὸς πυρὶ τῷ πάθε 
τὴν καρδίαν σμυχόμενος καὶ τὴν ἐπιτυχίαν τῶν ἐνηδρευμένων
 τῇ δημηγορίᾳ λόγων ἀπευχόμενος. Τὸ δὲ πλῆθος 
τῶν Αἰθιόπων ἐσείσθη πρὸς τὰ εἰρημένα καὶ οὐδὲ πρὸς 
βραχὺ τῆς Χαρικλείας ἀγομένης ἀνασχόμενοι μέγα τι καὶ 
ἀθρόον ἐξέκραγον «Σῷζε τὴν κόρην» ἀναβοῶντες, «σῷζε 
τὸ βασίλειον αἷμα, σῷζε τὴν ὑπὸ θεῶν σωθεῖσαν· ἔχομεν 
τὴν χάριν· πεπλήρωται ἡμῖν τὸ νόμιμον. </p>
</div>
<div type="section" n="2">
<p><seg type="new-citation"/> Ἐγνωρίσαμέν <pb/> 
&lt;σε&gt; ὡς βασιλέα· γνώριζε καὶ σὺ σαυτὸν ὡς πατέρα. Ἱλήκοιεν
 οἱ θεοὶ τῆς δοκούσης παρανομίας. Πλέον παρανομήσομεν
 ἀνθιστάμενοι τοῖς ἐκείνων βουλήμασι· μηδεὶς ἀναιρείτω
 τὴν ὑπ' ἐκείνων περισωθεῖσαν. Ὁ τοῦ δήμου πατὴρ, 
γίνου καὶ κατ' οἶκον πατήρ.» Καὶ μυρίας ἐπὶ τούτοις 
καὶ ὁμοίας φωνὰς ἱέντες τέλος καὶ ἔργῳ τὸ κωλύειν ἐπεδείκνυντο
 προιστάμενοί τε καὶ ἀνθιστάμενοι καὶ διὰ τῶν 
ἄλλων θυσιῶν ἱλάσκεσθαι τὸ θεῖον αἰτοῦντες. </p>
</div>
<div type="section" n="3">
<p><seg type="new-citation"/> Ὁ δὲ 
Ὑδάσπης ἑκών τε καὶ χαίρων προσίετο τὴν ἧτταν, τὴν 
εὐκτὴν ταυτηνὶ βίαν αὐθαίρετος ὑπομένων καὶ τοὺς δήμους 
ἐπαλλήλοις ταῖς ἐκβοήσεσι χρονιώτερον ἐντρυφῶντας καὶ 
ταῖς εὐφημίαις ἀγερωχότερον ἐπισκιρτῶντας ὁρῶν τούτοις 
μὲν ἐμφορηθῆναι τῆς ἡδονῆς ἐνεδίδου, κατασταλῆναί ποτε 
πρὸς ἡσυχίαν ἑκόντας ἀναμένων. 
<lb/> </p>
</div>
</div>
<div type="chapter" n="18">
<div type="section" n="1">
<p rend="indent(1)">Αὐτὸς δὲ πλησιαίτερον τῇ Χαρικλείᾳ παραστάς,
 «Ὦ φιλτάτη» ἔλεγεν, «ἐμὴν μὲν εἶναί σε θυγατέρα 
τά τε γνωρίσματα ἐμήνυσε καὶ ὁ σοφὸς Σισιμίθρης ἐμαρτύρησε
 καὶ τὸ τῶν θεῶν εὐμενὲς πρὸ πάντων ἀνέδειξεν· 
ἀλλ' οὑτοσὶ τίς ποτέ ἐστιν, ὁ σοὶ μὲν ἅμα συλληφθεὶς καὶ 
εἰς τὰς ἐπινικίους σπονδὰς τοῖς θεοῖς φυλαχθείς, νυνί τε 
τοῖς βωμοῖς εἰς τὴν ἱερουργίαν προσιδρυμένος; </p>
</div>
<div type="section" n="2">
<p><seg type="new-citation"/> Ἢ 
πῶς αὐτὸν ἀδελφὸν ὠνόμαζες ὅτε μοι τὸ πρῶτον κατὰ 
τὴν Συήνην προσήχθητε; οὐ γὰρ δήπου καὶ οὗτος ἡμέτερος
 υἱὸς εὑρεθήσεται· ἅπαξ γὰρ Περσίννα καὶ σὲ μόνην <pb/> 
ἐκυοφόρησε.» Καὶ ἡ Χαρίκλεια σὺν ἐρυθήματι κατανεύσασα
 «Τὸν μὲν ἀδελφὸν ἐψευσάμην» ἔφη «τῆς χρείας 
τὸ πλάσμα συνθείσης· ὅστις δέ ἐστιν ἀληθῶς αὐτὸς ἂν 
λέγοι βέλτιον, ἀνήρ τε γάρ ἐστιν ἐμοῦ τε τῆς γυναικὸς 
εὐθαρσέστερον ἐξαγορεύειν οὐκ αἰσχυνθήσεται.» </p>
</div>
<div type="section" n="3">
<p><seg type="new-citation"/> Καὶ 
ὁ Ὑδάσπης μὴ συλλαβὼν τὸν νοῦν τῶν εἰρημένων «Σύγγνωθι»
 ἔφη «θυγάτριον κατερυθριάσασα δι' ἡμᾶς παρθενικῆς
 αἰδοῦς ἀνοίκειον πεῦσιν ὑπὲρ νεανίου σοι προσαγαγόντας.
 Ἀλλὰ σὺ μὲν κατὰ τὴν σκηνὴν ἅμα τῇ μητρὶ 
κάθησο ἐνευφραίνεσθαί τέ σοι παρέχουσα, πλέον ἢ ὅτε 
σε ἔτικτεν ὠδινούσῃ τὴν ἐπὶ σοὶ τὸ παρὸν ἀπόλαυσιν, καὶ 
τοῖς κατὰ σαυτὴν διηγήμασι παρηγοροῦσα. Ἡμῖν δὲ τῶν 
ἱερείων μελήσει, τῆς ἀντὶ σοῦ σφαγιασθησομένης ἅμα τῷ 
νεανίᾳ παντοίως εἴ τινα εὕροιμεν ἀνταξίαν ἐπιλεχθείσης.» 
<lb/> </p>
</div>
</div>
<div type="chapter" n="19">
<div type="section" n="1">
<p rend="indent(1)">Καὶ ἡ Χαρίκλεια μικροῦ μὲν καὶ ἐξωλόλυξε 
πρὸς τὴν δήλωσιν τῆς τοῦ Θεαγένους σφαγῆς ἐκτραχυνθεῖσα·
 μόγις δ' οὖν τὸ συμφέρον τιθεμένη καὶ πρὸς τὸ 
ἐκμανὲν τοῦ πάθους διὰ τὸ χρειῶδες ἐγκαρτερῆσαι βιασαμένη
 πάλιν ὑφεῖρπε τὸν σκοπὸν καὶ «Ὦ δέσποτα» ἔλεγεν
 «ἀλλ' οὐδὲ κόρην μὲν ἴσως ἔτι ἐχρῆν σε ἐπιζητεῖν, 
ἅπαξ τοῦ δήμου τὸ ἱερεῖον τὸ θῆλυ δι' ἐμοῦ συγχωρήσαντος.
 </p>
</div>
<div type="section" n="2">
<p><seg type="new-citation"/> Εἰ δ' οὖν προσφιλονεικοίη τις ἄρτιον καὶ ἐξ <pb/> 
ἑκατέρου γένους ἐπιτελεῖσθαι τὴν ἱερουργίαν, ὥρα σοι μὴ 
κόρην μόνον ἀλλὰ καὶ νεανίαν ἄλλον ἐπιζητεῖν, ἢ μὴ τοῦτο 
ποιοῦντα μηδὲ κόρην ἄλλην ἀλλ' ἐμὲ πάλιν σφαγιάζειν.» 
Τοῦ δὲ «Εὐφήμησον» εἰπόντος καὶ τὴν αἰτίαν διότι 
τοῦτο λέγοι πυνθανομένου, «Ὅτι» ἔφη «ἐμοὶ καὶ ζῶντι 
συζῆν καὶ θνῄσκοντι συντεθνάναι τῷ ἀνδρὶ τῷδε πρὸς τοῦ 
δαιμονίου καθείμαρται.» 
<lb/> </p>
</div>
</div>
<div type="chapter" n="20">
<div type="section" n="1">
<p rend="indent(1)">Πρὸς ταῦτα ὁ Ὑδάσπης, οὔπω τῶν ὄντων ἐπήβολος
 γινόμενος, «Ἐπαινῶ μέν σε τῆς φιλανθρωπίας, ὦ 
θύγατερ» ἔφη, «ξένον Ἕλληνα καὶ ἥλικα καὶ συναιχμάλωτον
 καὶ συνήθειαν πρός σε τὴν ἐκ τῆς ἐκδημίας κεκτημένον
 χρηστῶς κατελεοῦσαν καὶ περισῴζειν ἐπινοοῦσαν, 
ἀλλ' οὐκ ἔστιν ὅπως ἂν ἐκεῖνος ἐξαιρεθείη τῆς ἱερουργίας· 
ἄλλως τε γὰρ οὐκ εὐαγὲς παντάπασι περιγραφῆναι τὸ 
πάτριον τῆς τῶν ἐπινικίων θυσίας, καὶ ἅμα οὐδ' ἂν ὁ δῆμος
 ἀνάσχοιτο, μόλις καὶ πρὸς τὴν ἐπὶ σοὶ συγχώρησιν 
θεῶν εὐμενείᾳ κινηθείς.» </p>
</div>
<div type="section" n="2">
<p><seg type="new-citation"/> Ἡ δὴ οὖν Χαρίκλεια «Ὦ 
βασιλεῦ» ἔφη, «πατέρα γάρ σε καλεῖν τάχα οὐκ ἐγγίνεται, 
εἰ μὲν δὴ θεῶν εὐμενείᾳ σῶμα τοὐμὸν περισέσωσται, τῆς 
αὐτῆς ἂν γένοιτο εὐμενείας καὶ τὴν ἐμὴν ἐμοὶ περισῶσαι 
ψυχήν, ἣν ἀληθῶς εἶναί μοι ψυχὴν ἐπικλώσαντες ἴσασιν. 
Εἰ δὲ τοῦτο ἀβούλητον Μοίραις εὑρίσκοιτο καὶ δεήσει πάντως
 τὰ ἱερεῖα κοσμῆσαι σφαγιασθέντα τὸν ξένον, ἓν γοῦν 
μοι χαρίσασθαι νεῦσον· αὐτήν με κέλευσον αὐτουργῆσαι τὸ <pb/> 
θῦμα καὶ τὸ ξίφος ὡς κειμήλιον δεξαμένην περίβλεπτον 
ἐπ' ἀνδρείᾳ παρ' Αἰθίοψιν ἀναδειχθῆναι.» 
<lb/> </p>
</div>
</div>
<div type="chapter" n="21">
<div type="section" n="1">
<p rend="indent(1)">Διαταραχθεὶς δὲ πρὸς ταῦτα ὁ Ὑδάσπης «Ἀλλ' 
οὐ συνίημι μὲν» ἔφη «τὴν πρὸς ἐναντία σου τῆς γνώμης 
μεταβολήν, ἀρτίως μὲν ὑπερασπίζειν τοῦ ξένου πειρωμένης
 νυνὶ δὲ ὡς πολεμίου τινὸς αὐτόχειρα γενέσθαι παρακαλούσης.
 </p>
</div>
<div type="section" n="2">
<p><seg type="new-citation"/> Ἀλλ' οὐδὲ σεμνόν τι καὶ ἐπίδοξον, ὅσα γε 
πρὸς σὲ καὶ τὴν σὴν ἡλικίαν, ἐνορῶ τῇ πράξει· καὶ τούτου
 δὲ ὄντος τὸ δυνατὸν οὐκ ἔστι· μόνοις γὰρ τοῖς ἱερωμένοις
 τῷ τε Ἡλίῳ καὶ τῇ Σεληναίᾳ πρὸς τῶν πατρίων 
ἀποκεκλήρωται ἥδε ἡ πρᾶξις, καὶ τούτοις οὐ τοῖς τυχοῦσιν
 ἀλλὰ τοῦ μὲν γυναικὶ τῆς δὲ ἀνδρὶ συνοικούσης· ὥστε 
ἡ κατά σε παρθενία κωλύει τὴν οὐκ οἶδ' ὅπως γινομένην 
αἴτησιν.» </p>
</div>
<div type="section" n="3">
<p><seg type="new-citation"/> «Ἀλλὰ τούτου γε ἕνεκεν οὐδὲν ἐμπόδιον» 
ἔφη ἡ Χαρίκλεια, λάθρα καὶ παρὰ τὸ οὖς τῇ Περσίννῃ 
προσκύψασα· «ἔστι γὰρ κἀμοί, μῆτερ, ὁ τὸ ὄνομα τοῦτο 
πληρῶν, εἰ καὶ ὑμεῖς βουληθείητε.» «Βουλησόμεθα» 
εἶπεν ἡ Περσίννα μειδιάσασα «καὶ αὐτίκα μάλα ἐκδώσομεν,
 θεῶν νευόντων, σοῦ τε καὶ ἡμῶν ἄξιον ἐπιλεξάμενοι.»
 Καὶ ἡ Χαρίκλεια γεγωνότερον «Οὐδὲν δεῖ ἐπιλέγειν»
 ἔφη «τὸν ὄντα ἤδη.» 
<lb/> </p>
</div>
</div>
<div type="chapter" n="22">
<div type="section" n="1">
<p rend="indent(1)">Καὶ λέγειν τι φανερώτερον μελλούσης (τολμᾶν 
γὰρ τὸ κατεπεῖγον καὶ τὴν αἰδῶ τὴν παρθένιον παρορᾶν 
τὸ ἐν ὀφθαλμοῖς ὁρώμενον τοῦ κινδύνου τῷ Θεαγένει κατηνάγκαζεν), <pb/>
 οὐκέτι κατασχὼν ὁ Ὑδάσπης «Ὦ θεοί» ἔφη, 
«ὡς κακὰ τοῖς καλοῖς ἐοίκατε μιγνύναι καὶ τὴν ἀπ' ἐλπίδος
 μοι δωρηθεῖσαν πρὸς ὑμῶν εὐδαιμονίαν τὸ μέρος 
κωλύειν, θυγατέρα μὲν ἀπροσδόκητον ἀλλὰ παράφρονά πως 
ἀναδείξαντες. </p>
</div>
<div type="section" n="2">
<p><seg type="new-citation"/> Πῶς γὰρ οὐ παραπλῆγος τὸ νόημα τῆς 
ἀλλόκοτα ῥήματα προιεμένης; Ἀδελφὸν ὠνόμαζε τὸν μὴ 
ὄντα· τὸν ὄντα ὅστις ἐστὶν ὁ ξένος ἐρωτωμένη ἀγνοεῖν 
ἔλεγεν. Αὖθις ἐζήτει περισῴζεσθαι ὡς φίλον τὸν ἀγνοούμενον·
 ἀδύνατον εἶναι μαθοῦσα τὴν αἴτησιν αὐτὴ καταθύειν
 ὡσανεὶ πολεμιώτατον ἱκέτευε. </p>
</div>
<div type="section" n="3">
<p><seg type="new-citation"/> Καὶ τοῦτο ὡς 
οὐ θεμιτὸν λεγόντων, μιᾷ μόνῃ καὶ ταύτῃ ὑπάνδρῳ τῆς 
τοιᾶσδε θυσίας καθωσιωμένης, ἄνδρα ἔχειν ἐμφαίνει τὸ 
τίνα οὐ προστιθεῖσα· πῶς γὰρ τόν γε μηδὲ ὄντα μηδὲ γεγενῆσθαι
 αὐτῇ διὰ τῆς ἐσχάρας ἀποδειχθέντα; εἰ μὴ ἄρα 
παρὰ ταύτῃ μόνῃ ψεύδεται μὲν τὸ παρ' Αἰθίοψιν ἀψευδὲς 
τῶν καθαρευόντων πειρατήριον καὶ ἐπιβᾶσαν ἄφλεκτον 
ἀποπέμπεται καὶ παρθενεύειν νόθως χαρίζεται· μόνῃ δὲ 
ἔξεστι φίλους καὶ πολεμίους τοὺς αὐτοὺς ἐν ἀκαρεῖ καταλέγειν,
 ἀδελφοὺς δὲ καὶ ἄνδρας τοὺς μὴ ὄντας ἀναπλάττειν.
 </p>
</div>
<div type="section" n="4">
<p><seg type="new-citation"/> Ὥστε, ὦ γύναι, σὺ μὲν εἰς τὴν σκηνὴν εἴσιθι 
καὶ ταύτην κατάστελλε πρὸς τὸ νηφάλιον εἴτε ὑπό του 
θεῶν τοῖς ἱερείοις ἐπιφοιτήσαντος ἐκβακχευομένην εἴτε 
καὶ δι' ὑπερβολὴν χαρᾶς τῶν ἀνελπίστως εὐτυχηθέντων 
τὸν νοῦν παραφερομένην. </p>
</div>
<div type="section" n="5">
<p><seg type="new-citation"/> Ἐγὼ δὲ τὴν ὀφείλουσαν τοῖς 
θεοῖς ἀντὶ τῆσδε σφαγιασθῆναι καὶ ζητεῖν καὶ ἀνευρεῖν 
τινι προστάξας, ἕως ἂν τοῦτο γίνηται, εἰς τὸ χρηματίσαι <pb/> 
ταῖς ἐκ τῶν ἐθνῶν ἡκούσαις πρεσβείαις καὶ δῶρα τὰ ἐπὶ 
τοῖς ἐπινικίοις προσκομιζόμενα παρ' αὐτῶν ὑποδέξασθαι 
τρέψομαι.» </p>
</div>
<div type="section" n="6">
<p><seg type="new-citation"/> Καὶ ταῦτα εἰπὼν τῆς τε σκηνῆς πλησίον 
ἐφ' ὑψηλοῦ προκαθίσας ἥκειν τοὺς πρεσβευτάς, καὶ εἴ τινα 
ἐπικομίζοιντο δῶρα προσάγειν, ἐκέλευεν. Ὁ δὴ οὖν εἰσαγγελεὺς
 Ἑρμωνίας εἰ πάντας ἅμα ἢ ἐν μέρει καὶ ἔθνους 
ἑκάστου κεκριμένως καὶ ἰδίᾳ προσάγειν κελεύοι διηρώτα. 
<lb/> </p>
</div>
</div>
<div type="chapter" n="23">
<div type="section" n="1">
<p rend="indent(1)">Τοῦ δὲ ἐν τάξει καὶ διῃρημένως εἰπόντος, 
ὡς ἂν καὶ τῆς πρὸς ἀξίαν ἕκαστος μεταλαμβάνοι τιμῆς, 
πάλιν ὁ εἰσαγγελεὺς «Οὐκοῦν» ἔφη «ὦ βασιλεῦ, πρῶτος 
ἀδελφοῦ τοῦ σοῦ παῖς ἥξει Μερόηβος, ἀρτίως μὲν ἥκων, 
ἀπαγγελθῆναι δὲ ἑαυτὸν πρὸ τῆς παρεμβολῆς ἀναμένων.» </p>
</div>
<div type="section" n="2">
<p>»Εἶτα, ὦ νωθέστατε καὶ ἠλίθιε» πρὸς αὐτὸν ὁ Ὑδάσπης,
 «οὐ παραχρῆμα ἐμήνυες, οὐ πρεσβευτὴν ἀλλὰ βασιλέα
 τὸν ἀφιγμένον ἐπιστάμενος καὶ τοῦτον ἀδελφοῦ παῖδα 
τοῦ ἐμοῦ τελευτήσαντος μὲν οὐ πρὸ πολλοῦ πρὸς ἐμοῦ δὲ 
εἰς τὸν ἐκείνου θρόνον ἐνιδρυθέντα καὶ ἀντὶ παιδὸς ἐμοὶ 
γινόμενον;» </p>
</div>
<div type="section" n="3">
<p><seg type="new-citation"/> «Ἐγίνωσκον ταῦτα» εἶπεν «ὦ δέσποτα»
 ὁ Ἑρμωνίας· «ἀλλὰ καιροῦ στοχάζεσθαι πρὸ πάντων
 ἐγίνωσκον, πράγματος τοῖς εἰσαγγελεῦσιν, εἴπερ τινὸς 
ἄλλου, δεομένου προνοίας. Σύγγνωθι οὖν εἰ πρὸς τὰς βασιλίδας
 σε κοινολογούμενον ἀπασχολῆσαι τῶν ἡδίστων ἐφυλαξάμην.»
 «Ἀλλὰ νῦν γοῦν ἡκέτω» τοῦ βασιλέως εἰπόντος,
 ἀπέτρεχέ τε ὁ προσταχθεὶς καὶ αὐτίκα ἐπανῄει μετὰ 
τοῦ προστάγματος. </p>
</div>
<div type="section" n="4">
<p><seg type="new-citation"/> Καὶ ὤφθη ὁ Μερόηβος, ἀξιοπρεπές
 τι νεανίου χρῆμα, τὴν μὲν ἡλικίαν ἄρτι τὸν μείρακα <pb/> 
παραλλάττων, δεκάδα ἐτῶν πρὸς ἑβδομάδι πληρῶν, μεγέθει 
δὲ τοὺς παρόντας σχεδὸν ἅπαντας ὑπερκύπτων, λαμπροῦ 
μὲν δορυφορήματος ὑπασπιστῶν προπομπεύοντος, τοῦ δὲ 
περιεστῶτος Αἰθιοπικοῦ στρατοῦ θαυμασμῷ τε ἅμα καὶ 
σεβασμῷ πρὸς τὸ ἀκώλυτον τὴν πάροδον διαστέλλοντος. 
<lb/> </p>
</div>
</div>
<div type="chapter" n="24">
<div type="section" n="1">
<p rend="indent(1)">Οὐ μὴν οὐδὲ ὁ Ὑδάσπης ἐπὶ τῆς καθέδρας 
ἐκαρτέρησεν, ἀλλ' ὑπήντα τε καὶ μετὰ πατρικῆς τῆς φιλοφροσύνης
 περιπτυξάμενος πλησίον τε ἑαυτοῦ καθίδρυσε 
καὶ τὴν δεξιὰν ἐμβαλὼν «Εἰς καιρὸν ἥκεις» ἔλεγεν «ὦ 
παῖ, τά τε ἐπινίκια συνεορτάσων καὶ τὰ γαμήλια θύσων· 
οἱ γὰρ πατρῷοι καὶ γενεάρχαι θεοί τε καὶ ἥρωες ἡμῖν 
μὲν θυγατέρα σοὶ δὲ νύμφην, ὡς ἔοικεν, ἐξευρήκασιν· </p>
</div>
<div type="section" n="2">
<p>Ἀλλὰ τῶν τελειοτέρων αὖθις ἀκουσόμενος, εἴ τί με 
βούλει χρηματίσαι τῷ ἔθνει τῆς ὑπὸ σοὶ βασιλείας ἀνάγγελλε.»
 Ὁ δὴ Μερόηβος πρὸς τὴν ἀκοὴν τῆς νύμφης 
ὑφ' ἡδονῆς τε ἅμα καὶ αἰδοῦς οὐδὲ ἐν μελαίνῃ τῇ χροιᾷ 
διέλαθε φοινιχθείς, οἱονεὶ πυρὸς αἰθάλην τοῦ ἐρυθήματος 
ἐπιδραμόντος. </p>
</div>
<div type="section" n="3">
<p><seg type="new-citation"/> Καὶ μικρὸν ἐφησυχάσας «Οἱ μὲν ἄλλοι»
 ἔφη «ὦ πάτερ, τῶν ἡκόντων πρέσβεων τοῖς ἐκ τῆς 
ἑαυτῶν ἐξαιρέτοις ἕκαστος τὴν σὴν περίβλεπτον νίκην 
στέφοντες ξενιοῦσιν· ἐγὼ δὲ σὲ τὸν ἐν πολέμοις γεννάδαν τε 
καὶ ἀριστέα διαφανέντα προσφόρως τε καὶ ἀπὸ τῶν ὁμοίων 
δωρήσασθαι δικαιώσας, ἄνδρα σοι προσκομίζω πολέμων μὲν <pb/> 
καὶ αἱμάτων ἀθλητὴν ἀνανταγώνιστον πάλην δὲ καὶ πυγμὴν
 τὴν ἐν κόνει καὶ σταδίοις ἀνυπόστατον.» Καὶ ἅμα 
νεύσας ἥκειν ὑπεδείκνυ τὸν ἄνδρα. 
<lb/> </p>
</div>
</div>
<div type="chapter" n="25">
<div type="section" n="1">
<p rend="indent(1)">Καὶ ὃς προσελθὼν εἰς μέσους προσεκύνει τὸν 
Ὑδάσπην, τοσοῦτός τις τὸ μέγεθος καὶ οὕτως ὠγύγιος 
ἄνθρωπος ὥστε τὸ γόνυ τοῦ βασιλέως φιλῶν μικροῦ φανῆναι
 τοῖς ἐφ' ὑψηλοῦ προκαθημένοις ἐξισούμενος. Καὶ μηδὲ 
τὸ κελευσθῆναι ἀναμείνας, τὴν ἐσθῆτα ἀποδὺς γυμνὸς 
εἱστήκει, πάντα τὸν βουλόμενον ὅπλων τε καὶ γυμνῶν χειρῶν
 εἰς ἅμιλλαν προκαλούμενος. Ὡς δὲ οὐδεὶς παρῄει πολλάκις
 διὰ κήρυκος τοῦ βασιλέως προτρεψαμένου «Δοθήσεταί
 σοι» ἔφη «καὶ παρ' ἡμῶν» ὁ Ὑδάσπης «ἰσοστάσιον 
τὸ ἔπαθλον.» </p>
</div>
<div type="section" n="2">
<p><seg type="new-citation"/> Καὶ εἰπὼν ἐλέφαντα πολυετῆ καὶ παμμεγέθη
 προσκομισθῆναι αὐτῷ προσέταττεν. Ὡς δὲ ἤχθη 
τὸ ζῷον, ὁ μὲν ὑπεδέχετο ἄσμενος, ὁ δῆμος δὲ ἀθρόον 
ἐξεκάγχασε, τῷ ἀστεϊσμῷ τοῦ βασιλέως ἡσθέντες καὶ τὴν 
δόξασαν αὑτῶν ὑποκατάκλισιν τῷ ἐπιτωθασμῷ τῆς κατ' 
ἐκεῖνον μεγαλαυχίας παρηγορηθέντες. Μετὰ τοῦτον οἱ 
Σηρῶν προσήγοντο πρεσβευταί, τῶν παρ' αὐτοῖς ἀραχνίων 
νήματά τε καὶ ὑφάσματα τὴν μὲν φοινικοβαφῆ τὴν δὲ λευκοτάτην
 ἐσθῆτα προσκομίζοντες. 
<lb/> </p>
</div>
</div>
<div type="chapter" n="26">
<div type="section" n="1">
<p rend="indent(1)">Καὶ τούτων τῶν δώρων ὑποδεχθέντων καὶ 
ἀφεθῆναι αὐτοῖς τῶν πάλαι τινὰς ἐν δεσμωτηρίῳ κατακρίτων <pb/>
 ἀξιωσάντων ἐπινεύσαντος τοῦ βασιλέως οἱ Ἀράβων 
τῶν εὐδαιμόνων προσῄεσαν [καὶ] φύλλου τε τοῦ θυώδους 
καὶ κασίας καὶ κινναμώμου καὶ τῶν ἄλλων οἷς ἡ Ἀραβία γῆ 
μυρίζεται, ἐκ πολλῶν ταλάντων ἑκάστου, τὸν τόπον εὐωδίας
 ἐμπλήσαντες. </p>
</div>
<div type="section" n="2">
<p><seg type="new-citation"/> Παρῄεσαν μετὰ τούτους οἱ ἐκ τῆς 
Τρωγλοδυτικῆς, χρυσόν τε τὸν μυρμηκίαν καὶ γρυπῶν ξυνωρίδα
 χρυσαῖς ἁλύσεσιν ἡνιοχουμένην προσκομίζοντες. 
Ἐπὶ τούτοις ἡ Βλεμμύων παρῄει πρεσβεία, τόξα τε καὶ 
βελῶν ἀκίδας ἐκ δρακοντείων ὀστῶν εἰς στέφανον διαπλέξασα
 καὶ «Ταῦτά σοι» ἔλεγον «ὦ βασιλεῦ, τὰ παρ' ἡμῶν 
δῶρα, πλούτου μὲν τοῦ παρὰ τῶν ἄλλων λειπόμενα, παρὰ 
δὲ τὸν ποταμὸν ὑπὸ σοὶ μάρτυρι κατὰ Περσῶν εὐδοκιμήσαντα.»
 </p>
</div>
<div type="section" n="3">
<p><seg type="new-citation"/> «Πολυτελέστερα μὲν οὖν» ἔφη ὁ Ὑδάσπης 
«τῶν πολυταλάντων ξενίων, ἅ γε καὶ τὰ ἄλλα νυνί μοι 
προσκομίζεσθαι γέγονεν αἴτια.» Καὶ ἅμα εἴ τι βούλοιντο 
ἐπαγγέλλειν ἐπέτρεπε, καὶ μειωθῆναι αὐτοῖς ἐκ τῶν φόρων 
αἰτησάντων, τὸ σύμπαν εἰς δεκάδα ἐτῶν ἀφῆκε. 
<lb/> </p>
</div>
</div>
<div type="chapter" n="27">
<div type="section" n="1">
<p rend="indent(1)">Καὶ πάντων σχεδὸν τῶν κατὰ πρεσβείαν 
ἀφιγμένων ὀφθέντων καὶ τοῖς ἴσοις ἑκάστους καὶ φιλοτιμοτέροις
 τοὺς πλείστους ἀμειψαμένου τοῦ βασιλέως, τελευταῖοι
 παρῆσαν οἱ Αὐξωμιτῶν πρεσβευταί, φόρου μὲν οὐκ <pb/> 
ὄντες ὑποτελεῖς, φίλιοι δὲ ἄλλως καὶ ὑπόσπονδοι, καὶ τὸ 
ἐπὶ τοῖς κατωρθωμένοις εὐμενὲς ἐνδεικνύμενοι δῶρα καὶ 
οὗτοι προσῆγον ἄλλα τε καὶ δὴ καὶ ζῴου τινὸς εἶδος ἀλλοκότου
 τε ἅμα καὶ θαυμασίου τὴν φύσιν, μέγεθος μὲν εἰς 
καμήλου μέτρον ὑψούμενον χροιὰν δὲ καὶ δορὰν παρδάλεως 
φολίσιν ἀνθηραῖς ἐστιγμένον. </p>
</div>
<div type="section" n="2">
<p><seg type="new-citation"/> Ἦν δὲ αὐτῷ τὰ μὲν 
ὀπίσθια καὶ μετὰ κενεῶνας χαμαίζηλά τε καὶ λεοντώδη, 
τὰ δὲ ὠμιαῖα καὶ πόδες πρόσθιοι καὶ στέρνα πέρα τοῦ ἀναλόγου
 τῶν ἄλλων μελῶν ἐξανιστάμενα· λεπτὸς ὁ αὐχὴν καὶ 
ἐκ μεγάλου τοῦ λοιποῦ σώματος εἰς κύκνειον φάρυγγα 
μηκυνόμενος· ἡ κεφαλὴ τὸ μὲν εἶδος καμηλίζουσα τὸ μέγεθος
 δὲ στρουθοῦ Λιβύσσης εἰς διπλάσιον ὀλίγου ὑπερφέρουσα
 καὶ ὀφθαλμοὺς ὑπογεγραμμένους βλοσυρῶς σοβοῦσα. </p>
</div>
<div type="section" n="3">
<p>Παρήλλακτο καὶ τὸ βάδισμα χερσαίου τε ζῴου καὶ ἐνύδρου
 παντὸς ὑπεναντίως σαλευόμενον, τῶν σκελῶν οὐκ 
ἐναλλὰξ ἑκατέρου καὶ παρὰ μέρος ἐπιβαίνοντος, ἀλλ' ἰδίᾳ 
μὲν τοῖν δυοῖν καὶ ἅμα τῶν ἐν δεξιᾷ χωρὶς δὲ καὶ ζυγηδὸν 
τῶν εὐωνύμων σὺν ἑκατέρᾳ τῇ ἐπαιωρουμένῃ πλευρᾷ μετατιθεμένων.
 Ὁλκὸν δὲ οὕτω τὴν κίνησιν καὶ τίθασον τὴν 
ἕξιν ὥστε ὑπὸ λεπτῆς μηρίνθου τῇ κορυφῇ περιελιχθείσης 
ἄγεσθαι πρὸς τοῦ θηροκόμου, καθάπερ ἀφύκτῳ δεσμῷ τῷ 
ἐκείνου βουλήματι ὁδηγούμενον. </p>
</div>
<div type="section" n="4">
<p><seg type="new-citation"/> Τοῦτο φανὲν τὸ ζῷον 
τὸ μὲν πλῆθος ἅπαν ἐξέπληξε, καὶ ὄνομα τὸ εἶδος ἐλάμβανεν
 ἐκ τῶν ἐπικρατεστέρων τοῦ σώματος, αὐτοσχεδίως 
πρὸς τοῦ δήμου καμηλοπάρδαλις κατηγορηθέν· ταράχου γε 
μὴν τὴν πανήγυριν ἐνέπλησε. <pb/> </p>
</div>
</div>
<div type="chapter" n="28">
<div type="section" n="1">
<p rend="indent(1)">Γίνεται γάρ τι τοιοῦτο. Τῷ βωμῷ τῆς μὲν 
Σεληναίας παρειστήκει ταύρων ξυνωρὶς τῷ δὲ τοῦ Ἡλίου 
τέτρωρον ἵππων λευκῶν εἰς τὴν ἱερουργίαν ηὐτρεπισμένων.
 </p>
</div>
<div type="section" n="2">
<p><seg type="new-citation"/> Ξένου δὲ καὶ ἀήθους καὶ τότε πρῶτον ἀλλοκότου 
ζῴου φανέντος οἱονεὶ πρὸς φάσμα διαταραχθέντες, πτοίας 
τε ἐνεπίμπλαντο καὶ τῶν κατεχόντων τὰ δεσμὰ σπαράξαντες
 τῶν τε ταύρων ἅτερος (ὁ μόνος, ὡς ἐῴκει, τὸ 
θηρίον κατωπτευκώς) καὶ δύο τῶν ἵππων εἰς φυγὴν ἀκατάσχετον
 ὥρμησαν, διεκπεσεῖν μὲν τὸν περίβολον τοῦ 
στρατοῦ μὴ δυνάμενοι πυκνῷ τῷ συνασπισμῷ τῶν ὁπλιτῶν 
εἰς κύκλον τετειχισμένον, φερόμενοι δὲ ἀτάκτως καὶ τὸ 
μεσεῦον ἅπαν δρόμοις σεσοβημένοις ἐξελίττοντες τό τε 
προστυχὸν ἅπαν εἴτε σκεῦος εἴτε ζῷον ἀνατρέποντες· </p>
</div>
<div type="section" n="3">
<p>ὥστε καὶ βοὴν αἴρεσθαι συμμιγῆ πρὸς τὸ γινόμενον, 
τὴν μὲν ὑπὸ δέους οἷς προσπελάσειαν, τὴν δὲ ὑφ' ἡδονῆς 
οἷς καθ' ἑτέρους ἐναλλόμενοι τέρψιν τε καὶ γέλωτα τὴν 
τῶν ὑποπιπτόντων συντριβὴν παρεῖχον. Ἐφ' οἷς οὐδὲ ἡ 
Περσίννα καὶ ἡ Χαρίκλεια μένειν ἐφ' ἡσυχίας κατὰ τὴν 
σκηνὴν ἐκαρτέρησαν, ἀλλὰ τὸ παραπέτασμα μικρὸν παραστείλασαι
 θεωροὶ τῶν δρωμένων ἐγίνοντο. </p>
</div>
<div type="section" n="4">
<p><seg type="new-citation"/> Ἐνταῦθα ὁ 
Θεαγένης, εἴτ' οὖν οἴκοθεν ἀνδρείῳ τῷ λήματι κινούμενος 
εἴτε καὶ ἔκ του θεῶν ὁρμῇ χρησάμενος, τούς τε παρεστῶτας
 αὐτῷ φύλακας πρὸς τῆς καταλαβούσης ταραχῆς διεσκεδασμένους
 θεασάμενος ὠρθώθη τε ἀθρόον, εἰς γόνυ πρὸς 
τοῖς βωμοῖς πρότερον ὀκλάζων καὶ τὴν ὅσον οὐδέπω σφαγὴν <pb/>
 ἀναμένων, καὶ σχίζαν τῶν ἐπικειμένων τοῖς βωμοῖς 
ἀναρπάζει, καὶ τῶν οὐ διαδράντων ἵππων ἑνὸς λαβόμενος 
τοῖς τε νώτοις ἐφίπταται καὶ τῶν αὐχενίων τριχῶν ἐπιδραξάμενος
 καὶ ὅσα χαλινῷ τῇ χαίτῃ χρώμενος μυωπίζει 
τε τῇ πτέρνῃ τὸν ἵππον καὶ ἀντὶ μάστιγος τῇ σχίζῃ συνεχῶς
 ἐπισπέρχων ἐπὶ τὸν διαδράντα τῶν ταύρων ἤλαυνε. </p>
</div>
<div type="section" n="5">
<p>Τὰ μὲν δὴ πρῶτα φυγὴν εἶναι τοῦ Θεαγένους τὸ γινόμενον
 οἱ παρόντες ὑπελάμβανον καὶ σὺν βοῇ μὴ συγχωρεῖν 
διεξελάσαι τὸ ὁπλιτικὸν ἕρκος τῷ πλησίον ἕκαστος ἐνεκελεύετο·
 προϊόντος δὲ τοῦ ἐγχειρήματος ὅτι μὴ ἀποδειλίασις 
ἦν μηδὲ ἀπόδρασις τοῦ σφαγιασθῆναι μετεδιδάσκοντο. </p>
</div>
<div type="section" n="6">
<p>Καταλαβὼν γὰρ ὡς ὅτι τάχιστα τὸν ταῦρον ἐπ' ὀλίγον 
μὲν κατ' οὐρὰν ἤλαυνεν, ὑπονύττων τε ἅμα καὶ εἰς ὀξύτερον
 δρόμον τὸν βοῦν ἐρεθίζων· καὶ ὅποι δὴ καὶ ὁρμήσειε 
τρεπομένῳ συνεφείπετο τὰς ἐπιστροφάς τε καὶ ἐμβολὰς 
πεφυλαγμένως ἐκκλίνων. 
<lb/> </p>
</div>
</div>
<div type="chapter" n="29">
<div type="section" n="1">
<p rend="indent(1)">Ὡς δὲ εἰς συνήθειαν τῆς τε ὄψεως τῆς ἑαυτοῦ
 καὶ τῆς πράξεως ἐνεβίβασεν, ἀντίπλευρος ἤδη παρίππευε
 χρωτί τε χρωτὸς ἐπιψαύων καὶ ἱππείῳ ταύρειον 
ἄσθμα καὶ ἱδρῶτα κεραννύων καὶ τὸν δρόμον οὕτως ὁμόταχον
 ῥυθμίζων ὡς καὶ συμφυεῖς εἶναι τὰς κορυφὰς τῶν 
ζῴων τοὺς πορρωτέρω φαντάζεσθαι καὶ τὸν Θεαγένην λαμπρῶς
 ἐκθειάζειν ξένην τινὰ ταύτην ἱπποταύρου ξυνωρίδα 
ζευξάμενον. </p>
</div>
<div type="section" n="2">
<p><seg type="new-citation"/> Τὸ μὲν δὴ πλῆθος ἐν τούτοις ἦν· ἡ Χαρίκλεια <pb/>
 δὲ ὁρῶσα τρόμῳ καὶ παλμῷ συνείχετο, τό τε ἐγχείρημα
 ὅ τι καὶ βούλοιτο διαποροῦσα καὶ εἴ τι σφάλμα συμβαίη
 τὴν ἐκείνου τρῶσιν ὡς ἰδίαν σφαγὴν ὑπεραγωνιῶσα· 
ὥστε μηδὲ τὴν Περσίνναν λαθεῖν, ἀλλ' «Ὦ τέκνον» εἰπεῖν,
 «τί μοι πέπονθας; προκινδυνεύειν ἔοικας τοῦ 
ξένου. </p>
</div>
<div type="section" n="3">
<p><seg type="new-citation"/> Πάσχω μέν τι καὶ αὐτὴ καὶ οἰκτείρω τῆς νεότητος·
 διαδρᾶναί γε μὴν τὸν κίνδυνον εὔχομαι καὶ φυλαχθῆναι
 τοῖς ἱεροῖς, ὡς ἂν μὴ παντάπασιν ἀτέλεστα ἡμῖν τὰ 
πρὸς τοὺς θεοὺς ἐγκαταλειφθείη.» Καὶ ἡ Χαρίκλεια «Γελοῖον»
 ἔφη «τὸ εὔχεσθαι μὴ ἀποθανεῖν ἵνα ἀποθάνῃ. Ἀλλ' 
εἰ ἄρα σοι δυνατόν, ὦ μῆτερ, περίσῳζε τὸν ἄνδρα ἐμοὶ 
χαριζομένη.» </p>
</div>
<div type="section" n="4">
<p><seg type="new-citation"/> Καὶ ἡ Περσίννα, πρόφασιν οὐ τὴν 
οὖσαν ἀλλ' ἐρωτικὴν ἄλλως ὑποτοπήσασα, «Οὐ δυνατὸν 
μὲν» ἔφη «τὸ περισῴζειν· ὅμως δ' οὖν τίς σοι κοινωνία 
πρὸς τὸν ἄνδρα δι' ἣν οὕτως ὑπερφροντίζεις θαρροῦσα ὡς 
πρὸς μητέρα λοιπὸν ἐξαγόρευε· κἄν τι νεώτερον &lt;ᾖ&gt; κίνημα 
κἂν παρθενίᾳ μὴ πρέπον, ἡ μητρῴα φύσις τὸ θυγατρὸς 
καὶ τὸ θῆλυ συμπαθὲς τὸ πταῖσμα τὸ γυναικεῖον οἶδεν 
ἐπισκιάζειν.» </p>
</div>
<div type="section" n="5">
<p><seg type="new-citation"/> Ἐπιδακρύσασα οὖν ἐπὶ πλεῖστον ἡ 
Χαρίκλεια «Καὶ τοῦτο» ἔφη «δυστυχῶ πρὸς τοῖς ἄλλοις 
ὅτι καὶ τοῖς συνετοῖς ἀσύνετα φθέγγομαι καὶ λέγουσα τὰς 
ἑαυτῆς συμφορὰς οὔπω λέγειν νομίζομαι· πρὸς γυμνὴν δὲ 
λοιπὸν καὶ ἀπαρακάλυπτον χωρεῖν τὴν ἐμαυτῆς κατηγορίαν
 ἀναγκάζομαι.» <pb/> </p>
</div>
</div>
<div type="chapter" n="30">
<div type="section" n="1">
<p rend="indent(1)">Ταῦτα εἶπε, καὶ βουλομένη τὰ ὄντα ἀνακαλύπτειν
 αὖθις ἐξεκρούσθη βοῆς πολυηχεστάτης πρὸς τοῦ πλήθους
 ἀρθείσης. Ὁ γὰρ δὴ Θεαγένης [εἰς] ὅσον εἶχε τάχους 
ἐφεὶς τῷ ἵππῳ χρήσασθαι καὶ προφθάσαντα μικρὸν τὰ 
στέρνα τῇ κεφαλῇ τοῦ ταύρου παρισῶσαι, τὸν μὲν ἄνετον 
φέρεσθαι μεθίησι μεθαλάμενος, 
</p>
</div>
<div type="section" n="2">
<p><seg type="new-citation"/> ἐπιρρίπτει δὲ ἑαυτὸν 
τῷ αὐχένι τοῦ ταύρου καὶ τοῖς κέρασι τὸ ἑαυτοῦ πρόσωπον 
κατὰ τὸ μεταίχμιον ἐνιδρύσας τοὺς πήχεις δὲ οἱονεὶ στεφάνην
 περιθεὶς καὶ εἰς ἅμμα κατὰ τοῦ ταυρείου μετώπου 
τοὺς δακτύλους ἐπιπλέξας τό τε ὑπόλοιπον ἑαυτοῦ σῶμα 
παρ' ὦμον τοῦ βοὸς τὸν δεξιὸν μετέωρον καθείς, ἐκκρεμὴς 
ἐφέρετο, πρὸς βραχὺ μὲν τοῖς ταυρείοις ἅλμασιν ἀναπαλλόμενος.
 </p>
</div>
<div type="section" n="3">
<p><seg type="new-citation"/> Ὡς δὲ ἀγχόμενον ἤδη πρὸς τοῦ ὄγκου καὶ 
χαλῶντα τοῦ ἄγαν τόνου τοὺς τένοντας ᾔσθετο καὶ καθ' 
ὃ μέρος ὁ Ὑδάσπης προὐκαθέζετο περιελθόντα, παραφέρει 
μὲν εἰς τοὔμπροσθεν καὶ προβάλλει τῶν ἐκείνου σκελῶν 
τοὺς ἑαυτοῦ πόδας, ταῖς χηλαῖς δὲ συνεχῶς ἐναράττων 
τὴν βάσιν ἐνήδρευεν. </p>
</div>
<div type="section" n="4">
<p><seg type="new-citation"/> Ὁ δὲ τὴν ῥύμην τοῦ δρόμου 
παραποδιζόμενος καὶ τῷ σθένει τοῦ νεανίου βριθόμενος τά 
τε γόνατα ὑποσκελίζεται καὶ ἀθρόον ἐπὶ κεφαλὴν σφενδονηθεὶς
 κύμβαχός τε ἐπ' ὤμους καὶ νῶτα ῥιπισθεὶς ἥπλωτο 
ὕπτιος ἐπὶ πλεῖστον, τῶν μὲν κεράτων τῇ γῇ προσπεπηγότων
 καὶ εἰς τὸ ἀκίνητον τῆς κεφαλῆς ῥιζωθέντων, τῶν 
σκελῶν δὲ ἄπρακτα σκαιρόντων καὶ εἰς κενὸν ἀερονομούντων <pb/>
 καὶ τὴν ἧτταν ἀλυόντων. </p>
</div>
<div type="section" n="5">
<p><seg type="new-citation"/> Ἐπέκειτο δὲ ὁ Θεαγένης,
 ταῖν χεροῖν τὴν λαιὰν μόνην εἰς τὸ ἐπερείδειν ἀπασχολῶν,
 τὴν δεξιὰν δὲ εἰς τὸν οὐρανὸν ἀνέχων καὶ συνεχὲς 
ἐπισείων εἴς τε τὸν Ὑδάσπην καὶ τὸ ἄλλο πλῆθος ἱλαρὸν 
ἀπέβλεπε, τῷ μειδιάματι πρὸς τὸ συνήδεσθαι δεξιούμενος 
καὶ τῷ μυκηθμῷ τοῦ ταύρου καθάπερ σάλπιγγι τὸ ἐπινίκιον 
ἀνακηρυττόμενος. Ἀντήχει δὲ καὶ ἡ τοῦ δήμου βοή, τρανὸν
 μὲν οὐδὲν εἰς τὸν ἔπαινον διαρθροῦσα, κεχηνόσι δὲ 
ἐπὶ πολὺ τοῖς στόμασιν ἐξ ἀρτηρίας μόνης τὸ θαῦμα ἐξεφώνει,
 χρόνιόν τε καὶ ὁμότονον εἰς οὐρανὸν παραπέμπουσα.
 </p>
</div>
<div type="section" n="6">
<p><seg type="new-citation"/> Κελεύσαντος οὖν τοῦ βασιλέως ὑπηρέται προσδραμόντες
 οἱ μὲν τὸν Θεαγένην προσῆγον ἀναστήσαντες 
οἱ δὲ τοῦ ταύρου τοῖς κέρασι καλωδίου βρόχον ἐπιβαλόντες 
εἷλκόν τε κατηφιῶντα καὶ τοῖς βωμοῖς αὖθις τοῦτόν τε 
καὶ τὸν ἵππον συλλαβόντες προσεδέσμευον. </p>
</div>
<div type="section" n="7">
<p><seg type="new-citation"/> Καὶ τοῦ 
Ὑδάσπου μέλλοντός τι πρὸς τὸν Θεαγένην λέγειν τε καὶ 
πράττειν ὁ δῆμος ἅμα μὲν ἡσθεὶς τῷ νέῳ καὶ ἐξ οὗπερ τὸ 
πρῶτον ὤφθη προσπαθών, ἅμα δὲ καὶ τῆς ἰσχύος ἐκπλαγείς,
 πλέον δέ τι καὶ πρὸς τὸν Αἰθίοπα, τὸν ἀθλητὴν τὸν 
Μεροήβου, ζηλοτυπίᾳ δηχθείς, «Οὗτος τῷ Μεροήβου 
ζευγνύσθω» πάντες ὁμοθυμαδὸν ἀνεβόησαν. «Ὁ τὸν ἐλέφαντα
 λαβὼν τῷ τὸν ταῦρον ἑλόντι διαγωνιζέσθω» συνεχὲς
 ἐξεφώνουν. </p>
</div>
<div type="section" n="8">
<p><seg type="new-citation"/> Καὶ ἐπὶ πλεῖστον ἐγκειμένων ἐπένευσέ <pb/>
 τε ὁ Ὑδάσπης καὶ ἤγετο εἰς μέσους ὁ Αἰθίοψ, ὑπέροπτόν
 τι καὶ σοβαρὸν περισκοπῶν ὁλκά τε βαίνων καὶ 
πλατυνομένοις ἐναλλὰξ τοῖς ἀγκῶσι τοὺς πήχεις ὑποσοβῶν. 
<lb/> </p>
</div>
</div>
<div type="chapter" n="31">
<div type="section" n="1">
<p rend="indent(1)">Κἀπειδὴ τοῦ συνεδρίου πλησίον ἐγεγόνει, πρὸς 
τὸν Θεαγένην βλέψας ὁ Ὑδάσπης καὶ ἑλληνίζων «Ὦ 
ξένε» ἔφη «τούτῳ σε χρὴ διαγωνίσασθαι· ὁ δῆμος κελεύουσι.»
 «Γινέσθω τὸ δοκοῦν» ὁ Θεαγένης ἀπεκρίνατο. 
«Ἀλλὰ τίς ὁ τρόπος τῆς ἀγωνίας;» «Πάλης» εἶπεν ὁ 
Ὑδάσπης. Καὶ ὃς «Τί δὲ οὐχὶ καὶ ξιφήρης καὶ ἔνοπλος, 
ἵνα τι ῥέξας ἢ παθὼν ἐκπλήσσω Χαρίκλειαν, τὴν σιωπᾶν 
εἰς δεῦρο τὰ καθ' ἡμᾶς καρτεροῦσαν, ἢ καὶ εἰς τέλος, ὡς 
ἔοικεν, ἡμῶν ἀπεγνωκυῖαν;» </p>
</div>
<div type="section" n="2">
<p><seg type="new-citation"/> Καὶ ὁ Ὑδάσπης «Τί 
μὲν βούλεταί σοι» εἶπε «τὸ παραπλέκειν ὄνομα Χαρικλείας
 αὐτὸς ἂν γινώσκοις· παλαίειν δ' οὖν σε καὶ οὐ 
ξιφήρη πυκτεύειν χρεών· αἷμα γὰρ ἐκχεόμενον ὀφθῆναι 
πρὸ τοῦ καιροῦ τῆς θυσίας οὐ θεμιτόν.» Συνεὶς οὖν ὁ 
Θεαγένης ὅτι δέδοικεν ὁ Ὑδάσπης μὴ προαναιρεθῇ τῆς 
θυσίας «Εὖ ποιεῖς» ἔφη «τοῖς θεοῖς με φυλάττων, οἷς 
καὶ μελήσει περὶ ἡμῶν.» </p>
</div>
<div type="section" n="3">
<p><seg type="new-citation"/> Καὶ ἅμα κόνιν ἀνελόμενος 
καὶ ὤμοις τε καὶ πήχεσιν ἔτι πρὸς τῆς βοηλασίας ἱδρῶτι 
νενοτισμένοις ἐπιχεάμενος τήν τε μὴ προσιζήσασαν ἀποσεισάμενος, <pb/>
 προβάλλει τε ἐκτάδην τὼ χεῖρε καὶ τοῖν ποδοῖν 
τὴν βάσιν εἰς τὸ ἑδραῖον διερεισάμενος τήν τε ἰγνὺν σιμώσας
 καὶ ὤμους καὶ μετάφρενα γυρώσας καὶ τὸν αὐχένα 
μικρὸν ἐπικλίνας τό τε ὅλον σῶμα σφηκώσας εἱστήκει τὰς 
λαβὰς τῶν παλαισμάτων ὠδίνων. </p>
</div>
<div type="section" n="4">
<p><seg type="new-citation"/> Ὁ δὲ Αἰθίοψ ἐνορῶν 
ἐμειδία τε σεσηρὸς καὶ εἰρωνικοῖς τοῖς νεύμασιν ἐκφαυλίζειν
 ἐῴκει τὸν ἀντίπαλον· ἀθρόον τε ἐπιδραμὼν τόν τε 
πῆχυν τῷ αὐχένι τοῦ Θεαγένους ὥσπερ τινὰ μοχλὸν ἐπαράσσει
 καὶ βόμβου πρὸς τῆς πληγῆς ἐξακουσθέντος αὖθις 
ἐθρύπτετο καὶ ἐπεγέλα βλακῶδες. </p>
</div>
<div type="section" n="5">
<p><seg type="new-citation"/> Ὁ δὲ Θεαγένης, 
οἷα δὴ γυμνασίων ἀνὴρ καὶ ἀλοιφῆς ἐκ νέων ἀσκητὴς τήν 
τε ἐναγώνιον Ἑρμοῦ τέχνην ἠκριβωκώς, εἴκειν τὰ πρῶτα 
ἔγνω καὶ ἀπόπειραν τῆς ἀντιθέτου δυνάμεως λαβὼν πρὸς 
μὲν ὄγκον οὕτω πελώριον καὶ θηριωδῶς τραχυνόμενον μὴ 
ὁμόσε χωρεῖν, ἐμπειρίᾳ δὲ τὴν ἄγροικον ἰσχὺν κατασοφίσασθαι.
 </p>
</div>
<div type="section" n="6">
<p><seg type="new-citation"/> Αὐτίκα γοῦν ὀλίγον ὅσον ἐκ τῆς πληγῆς κραδανθείς,
 πλέον ἢ ὡς εἶχεν ἀλγεῖν ἐσκήπτετο καὶ τοῦ αὐχένος
 θάτερον μέρος ἔκδοτον εἰς τὸ παίεσθαι προὐβάλλετο. 
καὶ τοῦ Αἰθίοπος αὖθις πλήξαντος συνενδοὺς τῇ πληγῇ 
μικροῦ καὶ καταφέρεσθαι ἐπὶ πρόσωπον ἐσχηματίζετο. 
<lb/> </p>
</div>
</div>
<div type="chapter" n="32">
<div type="section" n="1">
<p rend="indent(1)">Ὡς δὲ καταγνοὺς καὶ ἀποθαρσήσας ὁ Αἰθίοψ 
ἀφυλάκτως ἤδη τὸ τρίτον ἐπεφέρετο καὶ τὸν πῆχυν αὖθις 
ἀνατείνας κατασείσειν ἔμελλεν, ὑπεισῆλθέ τε ἀθρόον ὁ <pb/> 
Θεαγένης κεκυφώς, τὴν καταφορὰν ἐκκλίνας, πήχει τε 
τῷ δεξιῷ τὸν ἐκείνου λαιὸν βραχίονα προσαναστείλας ἐρρίπισέ
 τε τὸν ἀντίπαλον, ἅμα τι καὶ τῇ καταφορᾷ τῆς ἰδίας 
αὐτοῦ χειρὸς εἰς κενὸν ἐνεχθείσης πρὸς τὸ ἔδαφος ἐπισπασθέντα,
 καὶ ὑπὸ τὴν μασχάλην ἀναδὺς τοῖς τε νώτοις 
περιεχεῖτο, 
</p>
</div>
<div type="section" n="2">
<p><seg type="new-citation"/> καὶ παχεῖαν τὴν γαστέρα χαλεπῶς ταῖς 
χερσὶ διαζώσας τὴν βάσιν τε κατὰ τὰ σφυρὰ καὶ ἀστραγάλους
 τῇ πτέρνῃ σφοδρῶς τε καὶ ἐπαλλήλως ἐκμοχλεύσας 
εἰς γόνυ τε ὀκλάσαι βιασάμενος ἀμφιβαίνει τοῖς ποσὶ καὶ 
τοῖς κατὰ τοὺς βουβῶνας τὰ σκέλη καταπείρας τούς τε 
καρποὺς οἷς ἐπερειδόμενος ὁ Αἰθίοψ ἀνεῖχε τὰ στέρνα 
ἐκκρουσάμενος καὶ τοῖς κροτάφοις εἰς ἅμμα τοὺς πήχεις 
περιαγαγὼν ἐπί τε τὰ μετάφρενα καὶ ὤμους ἀνέλκων ἐφαπλῶσαι
 τῇ γῇ τὴν γαστέρα κατηνάγκασε. </p>
</div>
<div type="section" n="3">
<p><seg type="new-citation"/> Μιᾶς δὴ οὖν 
βοῆς ἐπὶ τούτοις καὶ γεγωνοτέρας ἢ τὸ πρότερον ὑπὸ τοῦ 
πλήθους ἀρθείσης, οὐδὲ ὁ βασιλεὺς ἐκαρτέρησεν ἀλλ' ἀνήλατό
 τε τοῦ θρόνου καὶ «Ὢ τῆς ἀνάγκης» ἔλεγεν· «οἷον 
ἄνδρα καταθύειν ὑπὸ τοῦ νόμου πρόκειται.» Καὶ ἅμα προσκαλεσάμενος
 «Ὦ νεανία» πρὸς αὐτὸν ἔφη, «στεφανωθῆναι
 μέν σε καὶ ἐπὶ ταῖς θυσίαις, ὡς ἔθος, ἀπόκειται· 
στεφανοῦ δ' οὖν καὶ νῦν τὴν ἐπίδοξον μὲν ταύτην ἀνόνητον
 δέ σοι καὶ ἐφήμερον νίκην. </p>
</div>
<div type="section" n="4">
<p><seg type="new-citation"/> Κἀπειδή μοι τοῦ προκειμένου
 καὶ βουλομένῳ ῥύσασθαί σε οὐ δυνατόν, ὅσα γοῦν 
ἐφεῖται παρέξομαι· καὶ εἴ τι γινώσκεις ἔτι σε ζῶντα ἧσαι <pb/> 
δυνάμενον αἴτησον.» Καὶ ἅμα λέγων χρυσοῦν τε καὶ λιθοκόλλητον
 τῷ Θεαγένει στέφανον ἐπέθηκε, καί τι καὶ ἐπιδακρύων
 οὐκ ἐλάνθανεν. Ὁ δὴ Θεαγένης «Οὐκοῦν αἰτήσω» 
ἔφη, «καὶ δέομαι δὸς ὑποσχόμενος· εἰ τὸ διαδρᾶναί με τὴν 
ἱερουργίαν πάντως ἀνέφικτον, χειρὶ γοῦν τῆς εὑρημένης 
σοι νυνὶ θυγατρὸς κέλευε.» 
<lb/> </p>
</div>
</div>
<div type="chapter" n="33">
<div type="section" n="1">
<p rend="indent(1)">Δηχθεὶς δὴ πρὸς τὸ εἰρημένον ὁ Ὑδάσπης 
καὶ πρὸς τὸ ὅμοιον τῆς Χαρικλείου παρακλήσεως τὸν νοῦν 
ἀναπέμπων, οὐ δοκιμάζων δὲ ἐν συνέχοντι τῷ καιρῷ τὸ 
ἀκριβὲς ἀνιχνεύειν, «Τὰ δυνατὰ» εἶπεν, «ὦ ξένε, καὶ 
αἰτεῖν ἐπέτρεψα καὶ δώσειν ἐπένευσα· γεγαμῆσθαι οὖν χρὴ 
τὴν σφαγιάζουσαν, οὐ παρθενεύειν· ὁ νόμος διαγορεύει.» 
«Ἀλλ' ἔχει ἄνδρα καὶ αὐτὴ» πρὸς αὐτὸν ὁ Θεαγένης. </p>
</div>
<div type="section" n="2">
<p>»Φληναφοῦντος» εἶπεν ὁ Ὑδάσπης «καὶ τῷ ὄντι 
θανατῶντος οἱ λόγοι. Γάμου καὶ ἀνδρὸς ὁμιλίας ἀπείρατον 
τὴν κόρην ἡ ἐσχάρα διέδειξε· πλὴν εἰ μὴ Μερόηβον ἄνδρα 
τουτονὶ λέγεις οὐκ οἶδ' ὅθεν ἐγνωκώς, οὔπω μὲν ἄνδρα νυμφίον
 δὲ πρὸς ἐμοῦ μόνον ὠνομασμένον.» «Ἀλλ' οὐδὲ 
ἐσόμενον πρόσθες» εἶπεν ὁ Θεαγένης, «εἴ τι ἐγὼ τοῦ 
Χαρικλείου φρονήματος ἐπῄσθημαι· κἀμοὶ ὡς θύματι μαντευομένῳ
 πιστεύειν ἔσται δίκαιον.» </p>
</div>
<div type="section" n="3">
<p><seg type="new-citation"/> Πρὸς ταῦτα ὁ <pb/> 
Μερόηβος «Ἀλλ' οὐ ζῶντα» εἶπεν, «ὦ βέλτιστε, τὰ 
θύματα, σφαγιασθέντα δὲ καὶ ἀνατμηθέντα τὴν ἀπὸ τῶν 
σπλάγχνων σημείωσιν τοῖς μαντικοῖς ὑποδείκνυσιν· ὥστε 
ὀρθῶς ἔλεγες, ὦ πάτερ, θανατῶντα παραφθέγγεσθαι τὸν 
ξένον. Ἀλλὰ τοῦτον μέν, εἰ κελεύοις, ἀγέτω τις ἐπὶ τοὺς 
βωμούς· σὺ δέ, εἴ τι λείπεται διοικησάμενος, ἔχου τῆς 
ἱερουργίας.» </p>
</div>
<div type="section" n="4">
<p><seg type="new-citation"/> Καὶ ὁ μὲν Θεαγένης ἤγετο οἷ προστέτακτο·
 ἡ Χαρίκλεια δὲ ἐπὶ τῇ νίκῃ μικρὸν ἀναπνεύσασα 
καὶ τὰ βελτίονα ἐλπίσασα, πάλιν ἀγομένου πρὸς θρήνοις 
ἦν. Καὶ τῆς Περσίννης πολλὰ παρηγορούσης καὶ «Εἰκὸς 
σωθῆναι τὸν νέον, εἴ μοι καὶ τὰ λειπόμενα καὶ σαφέστερα 
τῶν κατὰ σαυτὴν ἐξαγορεύειν βούλοιο» λεγούσης, ἡ μὲν 
Χαρίκλεια βιασθεῖσα καὶ τὸν καιρὸν οὐκ ἐνδιδόντα ὑπέρθεσιν
 ὁρῶσα, πρὸς τὰ καιριώτερα τῶν διηγημάτων ὥρμησεν. 
<lb/> </p>
</div>
</div>
<div type="chapter" n="34">
<div type="section" n="1">
<p rend="indent(1)">Ὁ δὲ Ὑδάσπης εἴ τινες ὑπολείπονται τῶν 
πρεσβευσάντων τοῦ εἰσαγγελέως ἐπυνθάνετο. Ὁ δὲ Ἑρμωνίας
 «Οἱ ἐκ Συήνης» ἔφη «μόνοι, βασιλεῦ, γράμματα 
μὲν Ὀροονδάτου καὶ ξένια κομίζοντες, ἄρτι δὲ καὶ πρὸ 
βραχέος ἐπελθόντες.» «Ἡκόντων οὖν καὶ οὗτοι» τοῦ 
Ὑδάσπου φήσαντος, παρῆσαν καὶ τὸ γράμμα ἐνεχείριζον. </p>
</div>
<div type="section" n="2">
<p>Καὶ ἀνειλήσας ἐπελέγετο, καὶ ἦν τοιόνδε· Βασιλεῖ 
φιλανθρώπῳ καὶ εὐδαίμονι τῷ Αἰθιόπων Ὑδάσπῃ Ὀροονδάτης
 ὁ μεγάλου βασιλέως σατράπης. Εἰ νικῶν κατὰ τὴν <pb/> 
μάχην πλέον γνώμῃ ἐνικήσας καί μοι σατραπείαν ὅλην ἑκὼν 
παρεχώρησας, οὐκ ἂν θαυμάσαιμι τὸ παρὸν εἰ βραχεῖαν 
αἴτησιν ἐπινεύσειας. </p>
</div>
<div type="section" n="3">
<p><seg type="new-citation"/> Κόρη τις ἀγομένη πρός με ἀπὸ 
τῆς Μέμφεως τοῦ πολέμου γέγονε πάρεργον, καὶ ὅτι αἰχμάλωτος
 ἐκ σοῦ προστάγματος εἰς Αἰθιοπίαν ἐπέμφθη πρὸς 
τῶν σὺν αὐτῇ γεγονότων καὶ διαδράντων τὸν τότε κίνδυνον
 ἐπυθόμην· ταύτην αἰτῶ λυθῆναί μοι καὶ δοθῆναί μοι 
δῶρον, ἐφιέμενος μὲν καὶ αὐτὸς τῆς παιδός, πλεὸν δὲ περιποιῆσαι
 τῷ πατρὶ βουλόμενος, πολλὴν ἀληθέντι γῆν καὶ κατὰ 
ζήτησιν τῆς θυγατρὸς ἐν Ἐλεφαντίνῃ τῷ φρουρίῳ κατὰ τὸν 
πόλεμον καταληφθέντι, καὶ ἐπισκοποῦντί μοι μετὰ ταῦτα 
τοὺς περισῳζομένους ὀφθέντι καὶ ἐκπεμφθῆναι πρὸς τὸ 
σὸν ἥμερον ἀξιώσαντι. </p>
</div>
<div type="section" n="4">
<p><seg type="new-citation"/> Ἔχεις αὐτόθι μετὰ τῶν ἄλλων 
πρέσβεων τὸν ἄνδρα, ἱκανὸν μὲν ἐξ ἤθους τὴν εὐγένειαν 
ἐμφῆναι, ἱκανὸν δὲ καὶ ἐξ ὄψεως δυσωπῆσαι. Χαίροντά 
μοι τοῦτον, ὦ βασιλεῦ, ἀντίπεμψον, πατέρα μὴ μόνον 
ὀνομαζόμενον ἀλλὰ καὶ γεγενημένον. </p>
</div>
<div type="section" n="5">
<p><seg type="new-citation"/> Ταῦτα ὡς ἀνέγνω,
 «Τίς οὖν τῶν παρόντων ὁ τὴν θυγατέρα ἐπιζητῶν;» 
ἠρώτησεν. Ὑποδειξάντων δέ τινα πρεσβύτην, «Ὦ ξένε» 
πρὸς αὐτὸν ἔφη «πάντα, αἰτοῦντος Ὀροονδάτου, ποιεῖν 
ἕτοιμος· ἀλλὰ δέκα μὲν ἀχθῆναι μόνας αἰχμαλώτους ἐκέλευσα
 νεάνιδας· μιᾶς δὲ τέως ὅτι μὴ ἔστι σὴ θυγάτηρ ἐπεγνωσμένης,
 τὰς ἄλλας ἐπισκόπησον καὶ γνωρίζων, εἰ εὕροις, 
λάμβανε.» </p>
</div>
<div type="section" n="6">
<p><seg type="new-citation"/> Προκύψας ἐφίλει τοὺς πόδας ὁ πρεσβύτης. 
Καὶ ἀχθείσας τὰς κόρας ὡς ἐπισκοπῶν τὴν ἐπιζητουμένην 
οὐχ ηὕρισκεν, αὖθις κατηφήσας «Ὦ βασιλεῦ, οὐδεμία <pb/> 
τούτων ἐστίν» ἔλεγε. «Τὴν γνώμην» ἔφη ὁ Ὑδάσπης «τὴν 
ἐμὴν ἔχεις· μέμφου δὲ τὴν τύχην, εἰ τὴν ἐπιζητουμένην οὐχ 
εὑρίσκεις. Ὅτι γὰρ ἄλλη μήτε ἤχθη παρὰ ταύτας μήτε ἔστι 
κατὰ τὸ στρατόπεδον ἔξεστί σοι περισκοποῦντι πεισθῆναι.» 
<lb/> </p>
</div>
</div>
<div type="chapter" n="35">
<div type="section" n="1">
<p rend="indent(1)">Ῥαπίσας τὸ μέτωπον ὁ πρεσβύτης καὶ ἐπιδακρύσας,
 ἀνανεύσας τε καὶ περιαθρῶν ἐν κύκλῳ τὸ πλῆθος,
 ἀθρόον ὥσπερ τις ἐμμανὴς ἐξέδραμε, καὶ τοῖς βωμοῖς 
προσελθὼν τοῦ τε τριβωνίου (τοῦτο γὰρ ἔτυχεν ἀμπεχόμενος)
 τὸ κράσπεδον εἰς βρόχον περιειλήσας ἐπιβάλλει τε 
τῷ αὐχένι τοῦ Θεαγένους καὶ εἷλκεν ἐξάκουστον βοῶν, 
«Ἔχω σε, ὦ πολέμιε» λέγων «ἔχω σε, ὦ παλαμναῖε καὶ 
ἀλιτήριε.» </p>
</div>
<div type="section" n="2">
<p><seg type="new-citation"/> Καὶ τῶν φρουρούντων ἀντέχειν καὶ ἀποσπᾶν
 βιαζομένων, ἀπρὶξ ἐχόμενος καὶ οἱονεὶ συμπεφυκὼς 
ἀγαγεῖν εἰς τὸ πρόσωπον τοῦ τε Ὑδάσπου καὶ τῶν συνέδρων
 ἐξενίκησε· καὶ «Ὦ βασιλεῦ» ἔλεγεν, «οὗτός ἐστιν 
ὁ τὴν ἐμὴν θυγατέρα συλαγωγήσας· οὗτος ὁ τὴν ἐμὴν 
οἰκίαν εἰς ἀπαιδίαν ἐρημώσας καὶ ἐκ μέσων τῶν τοῦ 
Πυθίου βωμῶν τὴν ἐμὴν ψυχὴν ἀναρπάσας καὶ νῦν ὡς 
εὐαγὴς τοῖς τῶν θεῶν βωμοῖς προσκαθήμενος.» Ἐσείσθησαν
 πρὸς τὰ γινόμενα σύμπαντες, τὰ μὲν ῥήματα οἱ συνιέντες
 τὰ ὁρώμενα δὲ οἱ λοιποὶ θαυμάζοντες. 
<lb/> </p>
</div>
</div>
<div type="chapter" n="36">
<div type="section" n="1">
<p rend="indent(1)">Καὶ τοῦ Ὑδάσπου σαφέστερον λέγειν ὃ βούλοιτο
 κελεύοντος, ὁ πρεσβύτης (ἦν δὲ ἄρα ὁ Χαρικλῆς) <pb/> 
τὰ μὲν ἀληθέστερα τοῦ γένους τῆς Χαρικλείας ἀπέκρυπτε μή 
πη ἄρα καὶ κατὰ τὴν φυγὴν ἐκείνης τὴν ἄνω προαφανισθείσης
 πόλεμον καθ' ἑαυτοῦ πρὸς τῶν ἀληθῶς γεννησάντων
 ἐπισπάσηται διευλαβούμενος, ἐξετίθετο δὲ ἐπιτέμνων 
ἃ μηδὲν ἔβλαπτε, καὶ ἔλεγεν· </p>
</div>
<div type="section" n="2">
<p><seg type="new-citation"/> «Ἦν μοι θυγάτηρ, ὦ 
βασιλεῦ, τίς μὲν τὴν φρόνησιν καὶ οἵα τὸ εἶδος θεασάμενοι 
μόνον ἐπαξίως ἄν με λέγειν ἐπιστεύσατε· ἦν δ' οὖν παρθενευομένη
 καὶ ζάκορος τῆς ἐν Δελφοῖς Ἀρτέμιδος. </p>
</div>
<div type="section" n="3">
<p>Ταύτην ὁ θαυμάσιος οὗτος, Θετταλὸς ὢν γένος καὶ εἰς 
Δελφοὺς τὴν ἐμὴν πόλιν ὥς τι πάτριον ἐπιτελέσων ἀρχιθεωρὸς
 ἀφιγμένος, ἔλαθεν ἐκ τῶν ἀδύτων αὐτῶν τὴν κόρην 
ἀποσυλήσας, καὶ ἀδύτων τοῦ Ἀπόλλωνος· διὸ καὶ εἰς ὑμᾶς 
ἀσεβεῖν δικαίως ἂν νομισθείη, τὸν πάτριον ὑμῶν θεὸν 
Ἀπόλλωνα, τὸν αὐτὸν ὄντα καὶ Ἥλιον, καὶ τὸ ἐκείνου 
τέμενος βεβηλώσας. </p>
</div>
<div type="section" n="4">
<p><seg type="new-citation"/> Συνεργοῦ δὲ αὐτῷ πρὸς τὴν 
ἐναγῆ ταύτην πρᾶξιν ψευδοπροφήτου τινὸς Μεμφίτου 
γεγονότος, ἐπειδὴ κατὰ τὴν Θετταλίαν μεταθέων καὶ παρὰ 
Οἰταίων ὄντων αὐτοῦ πολιτῶν ἐξαιτῶν οὐδαμῶς ηὕρισκον, 
ἔκδοτον ἐκείνων τουτονὶ καὶ εἰς σφαγήν, ὅπου ποτὲ ἂν 
εὑρίσκηται, ὡς ἀλάστορα παραχωρησάντων, ὁρμητήριον 
εἶναι τῆς φυγῆς τὴν Καλασίριδος Μέμφιν εἰκάσας εἴς τε <pb/> 
ταύτην ἀφικόμενος, καὶ τὸν μὲν Καλάσιριν, ὡς ἐχρῆν, 
τεθνηκότα καταλαβών, παρὰ Θυάμιδος δὲ τοῦ ἐκείνου παιδὸς
 ἅπαντα τὰ περὶ τὴν θυγατέρα ἐκδιδαχθείς, τά τε ἄλλα 
καὶ ὅτι πρὸς Ὀροονδάτην εἰς τὴν Συήνην ἐξαπέσταλτο, 
</p>
</div>
<div type="section" n="5">
<p>καὶ τοῦ μὲν Ὀροονδάτου κατὰ τὴν Συήνην ἀποτυχών 
(ἦλθον γὰρ κἀκεῖσε), κατὰ δὲ τὴν Ἐλεφαντίνην ὑπὸ τοῦ 
πολέμου καταληφθείς, ἥκω τὰ νῦν ἐνταῦθα καὶ γίνομαι 
ἱκέτης οὕτως ὡς ἡ ἐπιστολὴ διηγήσατο. Τὸν ἀποσυλήσαντα 
ἔχεις· τὴν θυγατέρα ἐπιζήτησον, ἐμὲ πολυτλήμονα ἄνθρωπον
 εὐεργετῶν καὶ σαυτῷ χαριζόμενος, εἰ τὸν πρεσβεύοντα 
ὑπὲρ ἡμῶν σατράπην ὀφθείης αἰδούμενος.» 
<lb/> </p>
</div>
</div>
<div type="chapter" n="37">
<div type="section" n="1">
<p rend="indent(1)">Καὶ ὁ μὲν ἐσιώπησεν ἐπιθρηνῶν γοῶδες 
τοῖς εἰρημένοις. Ὁ δὲ Ὑδάσπης πρὸς τὸν Θεαγένην «Τί» 
ἔφη «πρὸς ταῦτα ἐρεῖς;» Ὁ δὲ «Ἀληθῆ» ἔφη «πάντα 
τὰ κατηγορηθέντα. Λῃστὴς ἐγὼ καὶ ἅρπαξ καὶ βίαιος καὶ 
ἄδικος περὶ τοῦτον, ἀλλ' ὑμέτερος εὐεργέτης.» </p>
</div>
<div type="section" n="2">
<p><seg type="new-citation"/> «Ἀπόδος
 οὖν» ἔφη «τὴν ἀλλοτρίαν» ὁ Ὑδάσπης, «διὰ τὸ 
προκαθωσιῶσθαι τοῖς θεοῖς, τὴν ἐκ τῆς θυσίας ἐπίδοξον, 
οὐ τὴν ἐκ τῆς τιμωρίας ἔνδικον, σφαγὴν ὑφέξων.» «Ἀλλ' 
οὐχ ὁ ἀδικήσας» εἶπεν ὁ Θεαγένης, «ἀλλ' ὁ τὸ ἀδίκημα 
ἔχων ἀποδιδόναι δίκαιος· ἔχεις δὲ αὐτός. Ἀπόδος, εἰ μὴ 
σὴν θυγατέρα εἶναι Χαρίκλειαν καὶ οὗτος ὁμολογήσειεν.» <pb/> </p>
</div>
<div type="section" n="3">
<p>Οὐκέτι καρτερεῖν οὐδεὶς ἠνέσχετο, ἀλλ' ἅμα πάντων 
σύγχυσις ἐγίνετο. &lt;Ὁ&gt; Σισιμίθρης δὲ ἐπὶ πολὺ διαρκέσας 
καὶ πάλαι τὰ λεγόμενα καὶ πραττόμενα γνωρίζων, εἰς τὸ 
ἀκριβὲς δὲ περιελθεῖν τὰ φανερούμενα πρὸς τοῦ κρείττονος
 ἀναμένων, προσέδραμέ τε καὶ τὸν Χαρικλέα περιεπτύσσετο,
 καὶ «Σῴζεταί σοι ἡ νομισθεῖσα καὶ παρ' ἡμῶν 
ἐγχειρισθεῖσά ποτε θυγάτηρ» ἔλεγε, «θυγάτηρ ἀληθῶς 
οὖσα καὶ εὑρεθεῖσα ὧν γινώσκεις.» 
<lb/> </p>
</div>
</div>
<div type="chapter" n="38">
<div type="section" n="1">
<p rend="indent(1)">Καὶ ἡ Χαρίκλεια τῆς σκηνῆς ἐξέδραμε καὶ 
πᾶσαν τὴν ἐκ φύσεώς τε καὶ ἡλικίας αἰδῶ παραγκωνισαμένη 
βάκχιόν τι καὶ ἐμμανὲς ἐφέρετο καὶ τοῖς γόνασι τοῦ 
Χαρικλέους προσπεσοῦσα «Ὦ πάτερ» ἔλεγεν, «ὦ τῶν 
φύντων οὐδὲν ἔλαττον ἐμοὶ σεβάσμιε, τιμώρησαι ὡς βούλει 
τὴν ἀθέμιτον ἐμὲ καὶ πατραλοίαν, κἂν εἰς βούλημά τις 
ἀναφέρῃ θεῶν κἂν εἰς διοίκησιν ἐκείνων τὰ δεδραμένα μὴ 
προσέχων.» </p>
</div>
<div type="section" n="2">
<p><seg type="new-citation"/> Ἡ Περσίννα καθ' ἕτερον μέρος τὸν 
Ὑδάσπην ἐνηγκαλίζετο, καὶ «Πάντα οὕτως ἔχειν, ἄνερ, 
πίστευε» πρὸς αὐτὸν ἔλεγε «καὶ νυμφίον εἶναι τοῦ 
θυγατρίου τὸν Ἕλληνα τουτονὶ νεανίαν ἀληθῶς γίνωσκε, 
ἄρτι μοι ταῦτα ἐκείνης καὶ μόλις ἐξαγορευσάσης.» </p>
</div>
<div type="section" n="3">
<p><seg type="new-citation"/> Ὁ 
δῆμος ἑτέρωθεν σὺν εὐφήμοις ταῖς βοαῖς ἐξεχόρευε, πᾶσα 
ἡλικία καὶ τύχη συμφώνως τὰ γινόμενα θυμηδοῦντες, τὰ 
μὲν πλεῖστα τῶν λεγομένων οὐ συνιέντες, τὰ ὄντα δὲ ἐκ <pb/> 
τῶν προγεγονότων ἐπὶ τῇ Χαρικλείᾳ συμβάλλοντες, ἢ τάχα 
καὶ ἐξ ὁρμῆς θείας ἣ σύμπαντα ταῦτα ἐσκηνογράφησεν εἰς 
ὑπόνοιαν τῶν ἀληθῶν ἐλθόντες. </p>
</div>
<div type="section" n="4">
<p><seg type="new-citation"/> Ὑφ' ἧς καὶ τὰ ἐναντιώτατα
 πρὸς συμφωνίαν ἡρμόζετο, χαρᾶς καὶ λύπης συμπεπλεγμένων,
 γέλωτι δακρύων κεραννυμένων, τῶν στυγνοτάτων 
εἰς ἑορτὴν μεταβαλλομένων, γελώντων ἅμα τῶν κλαιόντων 
καὶ χαιρόντων τῶν θρηνούντων, εὑρισκόντων οὓς μὴ ἐζήτουν 
καὶ ἀπολλύντων οὓς εὑρηκέναι ἐδόκουν, καὶ τέλος τῶν 
προσδοκηθέντων φόνων εἰς εὐαγεῖς θυσίας μεταβαλλομένων. 
<lb/> </p>
</div>
</div>
<div type="chapter" n="39">
<div type="section" n="1">
<p rend="indent(1)">Τοῦ γὰρ Ὑδάσπου πρὸς τὸν Σισιμίθρην 
«Τί χρὴ δρᾶν, ὦ σοφώτατε» εἰπόντος· «ἀρνεῖσθαι τὴν 
τῶν θεῶν θυσίαν οὐκ εὐσεβές, σφαγιάζειν τοὺς παρ' αὐτῶν 
δωρηθέντας οὐκ εὐαγές· ἐπινοητέον ἡμῖν τὸ πρακτέον», 
ὁ Σισιμίθρης, οὐχ ἑλληνίζων ἀλλ' ὥστε καὶ πάντας ἐπαΐειν 
αἰθιοπίζων, «Ὦ βασιλεῦ» εἶπεν, «ἐπισκιάζονται, ὡς 
ἔοικεν, ὑπὸ τῆς ἄγαν χαρᾶς καὶ οἱ συνετώτατοι τῶν ἀνδρῶν. </p>
</div>
<div type="section" n="2">
<p>Σὲ γοῦν καὶ πάλαι συμβάλλειν ἐχρῆν ὅτι μὴ προσίενται 
οἱ θεοὶ τὴν εὐτρεπιζομένην θυσίαν, νῦν μὲν τὴν πανόλβιον 
Χαρίκλειαν ἐξ αὐτῶν σοι τῶν βωμῶν θυγατέρα ἀναδείξαντες 
καὶ τὸν ταύτης τροφέα, καθάπερ ἐκ μηχανῆς, ἐκ μέσης 
τῆς Ἑλλάδος ἐνταῦθα ἀναπέμψαντες, αὖθις τὴν πτοίαν 
καὶ τὸν τάραχον τοῖς προσβωμίοις ἵπποις τε καὶ βουσὶν 
ἐπιβαλόντες καὶ τὸ διακοπήσεσθαι τὰ τελεώτερα νομιζόμενα 
τῶν ἱερείων συμβάλλειν παρέχοντες· νῦν τὴν κορωνίδα τῶν <pb/> 
ἀγαθῶν καὶ ὥσπερ λαμπάδιον δράματος τὸν νυμφίον τῆς 
κόρης τουτονὶ τὸν ξένον νεανίαν ἀναφήναντες. </p>
</div>
<div type="section" n="3">
<p><seg type="new-citation"/> Ἀλλ' 
αἰσθανώμεθα τοῦ θείου θαυματουργήματος καὶ συνεργοὶ 
γινώμεθα τοῦ ἐκείνων βουλήματος καὶ ἐχώμεθα τῶν εὐαγεστέρων
 ἱερείων, τὴν δι' ἀνθρώπων θυσίαν καὶ εἰς τὸν ἑξῆς 
αἰῶνα περιγράψαντες.» 
<lb/> </p>
</div>
</div>
<div type="chapter" n="40">
<div type="section" n="1">
<p rend="indent(1)">Ταῦτα τοῦ Σισιμίθρου λαμπρῶς τε καὶ εἰς 
ἐπήκοον ἁπάντων ἐκβοήσαντος, ὁ Ὑδάσπης τὴν ἐγχώριον 
γλῶτταν καὶ αὐτὸς νῦν ἱείς, τῆς τε Χαρικλείας καὶ τοῦ 
Θεαγένους ἐπιδεδραγμένος, «Οὐκοῦν, ὦ παρόντες» ἔλεγε, 
«θεῶν νεύματι τούτων οὕτω διαπεπραγμένων τὸ ἀντιβαίνειν 
ἀθέμιτον· </p>
</div>
<div type="section" n="2">
<p><seg type="new-citation"/> ὥστε ὑπὸ μάρτυσιν αὐτοῖς τε τοῖς ταῦτα 
ἐπικλώσασι καὶ ὑμῖν ἀκόλουθα ἐκείνοις φρονεῖν ἐνδεικνυμένοις
 ξυνωρίδα ταύτην γαμηλίοις νόμοις ἀναδείκνυμι καὶ 
συνεῖναι θεσμῷ παιδογονίας ἐφίημι. Καὶ εἰ δοκεῖ, βεβαιούτω 
τὰ δόξαντα ἡ θυσία καὶ πρὸς τὰ ἱερὰ τρεπώμεθα.» 
<lb/> </p>
</div>
</div>
<div type="chapter" n="41">
<div type="section" n="1">
<p rend="indent(1)">Τούτοις εἰρημένοις ἐπευφήμησεν ὁ στρατός, καὶ 
κρότον τῶν χειρῶν ὡς ἐπιτελουμένοις ἤδη τοῖς γάμοις 
ἐπεκτύπησαν. Καὶ πλησίασας τοῖς βωμοῖς ὁ Ὑδάσπης καὶ 
μέλλων ἀπάρχεσθαι τῶν ἱερείων «Ὦ δέσποτα» εἶπεν «Ἥλιε 
καὶ Σελήνη δέσποινα, εἰ μὲν δὴ ἀνὴρ καὶ γυνὴ Θεαγένης τε 
καὶ Χαρίκλεια βουλήμασιν ὑμετέροις ἀνεδείχθησαν, ἔξεστιν 
αὐτοῖς ἄρα καὶ ἱερατεύειν ὑμῖν.» </p>
</div>
<div type="section" n="2">
<p><seg type="new-citation"/> Καὶ ταῦτα εἰπὼν <pb/> 
τήν τε αὑτοῦ καὶ τὴν Περσίννης μίτραν, τὸ σύμβολον τῆς 
ἱερωσύνης, ἀφελών, τὴν μὲν τῷ Θεαγένει, τὴν αὑτοῦ, Χαρικλείᾳ
 δὲ τὴν Περσίννης ἐπιτίθησιν· οὗ γεγονότος ἐνθύμιον 
τοῦ χρησμοῦ τοῦ ἐν Δελφοῖς ὁ Χαρικλῆς ἐλάμβανε καὶ τοῖς 
ἔργοις βεβαιούμενον τὸ πάλαι παρὰ τῶν θεῶν προαγορευθὲν 
ηὕρισκεν, ὃ τοὺς νέους ἔφραζεν ἐκ τῶν Δελφῶν διαδράντας 
<lb/> 
<space quantity="4"/>ἵξεσθ' ἠελίου πρὸς χθόνα κυανέην, 
<space quantity="3"/>Τῇ περ ἀριστοβίων μέγ' ἀέθλιον ἐξάψονται 
<space quantity="4"/>Λευκὸν ἐπὶ κροτάφων στέμμα μελαινομένων. 
<lb/> </p>
</div>
<div type="section" n="3">
<p>Στεφθέντες οὖν οἱ νέοι λευκαῖς ταῖς μίτραις, τήν τε 
ἱερωσύνην [ἅμα τῷ Ὑδάσπῃ] ἀναδησάμενοι καὶ τὴν θυσίαν 
αὐτοὶ καλλιερήσαντες, ὑπὸ λαμπάσιν ἡμμέναις, αὐλῶν τε καὶ 
συρίγγων μελῳδίαις, ἐφ' ἅρματος ἵππων μὲν ὁ Θεαγένης 
ἅμα τῷ Ὑδάσπῃ (ὁ Σισιμίθρης δὲ καθ' ἕτερον ἅμα τῷ 
Χαρικλεῖ), βοῶν δὲ λευκῶν ἡ Χαρίκλεια ἅμα τῇ Περσίννῃ, 
σὺν εὐφημίαις καὶ κρότοις καὶ χοροῖς ἐπὶ τὴν Μερόην 
παρεπέμποντο, τῶν ἐπὶ τῷ γάμῳ μυστικωτέρων κατὰ τὸ 
ἄστυ φαιδρότερον τελεσθησομένων. </p>
</div>
<div type="section" n="4">
<p><seg type="new-citation"/> Τοιόνδε πέρας 
ἔσχε τὸ σύνταγμα τῶν περὶ Θεαγένην καὶ Χαρίκλειαν 
Αἰθιοπικῶν· ὃ συνέταξεν ἀνὴρ Φοῖνιξ Ἐμισηνός, τῶν ἀφ' 
Ἡλίου γένος, Θεοδοσίου παῖς Ἡλιόδωρος. <pb/> </p>
</div>
</div>
</div>

    </body>
  </text>
</TEI>
